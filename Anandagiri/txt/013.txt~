अथ त्रयोदशोऽध्यायः
अ.१३ शौ.१
प्रथममध्यमयोः षट्कयोः त्वंतत्पदार्थौ उक्तौ। अन्तिमस्तु षट्कः ()वाक्यार्थनिष्ठः सम्यग्धीप्रधानः अधुना आरभ्यते। तत्र क्षेत्राध्यायम् अन्तिमषट्काद्यम् अवतितारयिषुः व्यवहितं वृत्तं कीर्तयति - सप्तम इति। प्रकृतिद्वयस्य स्वातन्त्र्यं वारयति - ईश्वरस्येति। भूमिरित्यादिना उक्ता ()सत्वादिरूपा प्रकृतिः अपरा इत्यत्र हेतुमाह - संसारेति। इतस्त्वन्या (७-५) इत्यादिना उक्तां प्रकृतिम् अनुक्रामति - परा चेति। परत्वे हेतुं मूचयनि - ईश्वरात्मिकेति। क्मिर्थम् ईश्वरस्य प्रकृतिद्वयम् ॽ इत्योशङ्क्य, कारणत्वार्थम् इत्याह - याभ्पामिति। वृत्तम् अनूद्य, वर्तिष्यमाणाध्यायारम्भप्रकारम् आह तत्रेति। व्यवहितेन मवन्धम् उक्त्वा, अव्यवहितेन तं विवक्षुः अव्यवहितम् अनुवदति - अतीतेति। निष्ठा ()उक्ता इति संबन्धः। निष्ठामेव व्याचष्टे - यथेति। तर्तन्ते - धर्मजातम् अनुतिष्ठन्ति, तथा पूर्वोक्तेन प्रकारेण सर्वमुक्तम् इति योजना। अव्यवइितमेव अनूद्य तेन उत्तरस्य संबन्धं संगिरते - केनेति। तत्वज्ञानोक्तेः उक्तार्थेन समुच्चयार्थः () चकारः। जीवानां सुखदुःखादि भेदभाजां प्रतिक्षेत्रं भिन्नानां न अक्षरेण ऐक्यम् , इत्याशङ्क्य, संसारस्य आत्मधर्मत्वं निराकृत्य संघातनिष्ठत्वं वक्तुं, सङ्घातोत्पत्तिप्रकारम्  आह - प्रकृतिश्चेति। भोगश्च अपवर्गश्च अर्थौ, तयोरेव कर्तव्यतया, इति यावत् । ननु अनन्तरश्लाके शरीरनिर्देशात् तस्य उत्पत्तिः वक्तव्यां, किमिति सङ्घातस्य उच्यतेॽ तत्राह - सोऽयमिति। उक्तेऽर्थे भगवद्वचनम् अवतारयति - तदेतदिति। तत्र द्र्ष्टृत्वेन सङ्घातदृश्यात् अन्यम् आत्मानं निर्दिशति - इदमिति। उक्तम् - ()प्रत्यक्षदृश्यविषिष्टं किञ्चित् इति शेषः। शरीरस्य आत्मनः अन्यत्वं क्षेत्रनामनिरुक्त्या ब्रूते - क्षतेति। क्षयः - नाशः। क्षरणम् - अपक्षयः । यथा क्षेत्रे बीजम् उप्तं फलति, तद्वद् इत्याह - क्षेत्रपदात् उपरिस्थितम् इतिपदं क्षेत्रशब्दविषयम् , अन्यथा वैयर्थ्यात् , इत्याह - इतिशब्द इति । क्षेत्रमित्येवम् अनेन क्षेत्रशब्देन इत्यर्थः। दृश्यं देहम् उक्त्वा ततः अतिरिक्तं द्रष्टारम् आह - एतदिति। स्वाभाविकं `मनुष्योऽहम् ' इति ज्ञानम् , अौपदेशिकम् `देहो नाऽत्मा दृष्यत्वात् ' इत्यादिविभागशः - स्वतोऽतिरिक्तत्वेन इत्यर्थः। क्षेत्रमित्यत्र इतिशब्दवत् अत्रापि इतिशब्दस्य क्षेत्रज्ञशब्दविषयत्वम् आह - इतिशब्द इति। क्षेत्रज्ञ इत्येवम् - क्षेत्रज्ञशब्देन तं प्राहुः इति संबन्धः। प्रवक्त़ृन् प्रश्नपूर्वकम् आह - क इत्यादिना ।। १ ।। 
अ.१३ शौ.२
दृश्यानां दुःखादीनां भेदकानां यावद्देहभाविनाम् अनात्मधर्मत्वसिद्धये द्रष्टारं देहात् अन्यम् उक्त्वा, सांख्यानामिव तन्मात्रेण मुक्तिनिवृत्तये तस्य सर्वदेहेषु ऐक्योक्तिपूर्वकं स्वेन परमार्थेन अक्षरेण ऐक्यं वृत्तम् अनूद्य प्रश्नद्वारा दर्शयति - एवमित्यादिना । यथोक्त-लक्षणम्-दृश्यात् देहात् निष्कृष्टं द्रष्टारम् इत्यर्थः। च, अपि इति निपातौ जीवस्य अक्षरत्वज्ञानस्य देहात् अन्यत्वज्ञानेन समुच्चयार्थौ भिन्नक्रमौ; न क्षेत्रज्ञं सांख्यवत् दृशयात् अन्यमेव विद्धि; किन्तु मां चापि विद्धि इति सम्बध्यते। यः सर्वक्षेत्रेषु एकः क्षेत्रज्ञः, तं मामेव विद्धि, इति संबन्धं सूचयति - सर्वेति। तत्तत्क्षेत्रोपाधिकभेदभाजः तत्तच्छब्दधीगोचरस्य कथं तद्विपरीतब्रह्मत्वधीःॽ इत्याशङ्क्य, आह - ब्रह्मादीति। उत्तरार्धविभजते - यस्मादिति। तदेव विशिनष्टि - क्षेत्रेति। न च ()भेदविपयत्वात् न सम्यग्ज्ञानं तद् , इति युक्तम् , तस्य विवेकज्ञानस्य वाक्यार्थज्ञानद्वारा मोक्षौपयिकत्वेन सम्यक्त्वसिद्धेः इति भावः जीवेश्वरयोः एकत्वमुक्तम् आक्षिपति - नन्विति। जीवेश्वरयोः एकत्वे, जीवस्य ईश्वरे वा, तस्य जीवे वा, अन्तर्भावःॽ नाद्यः, जीवस्य परस्मात् अन्य त्वाभावे संसारस्य निरालम्बनत्वानुपपत्त्या परस्यैव तदाश्रयत्वप्रसङ्गात् इत्यर्थः। अन्यसंसार्यभावात् तस्य च संसारः अनिंष्टः, इति संसारः जगति अस्तंगच्छेत् , इत्यर्थः। प्रसङ्गद्वयस्य इष्टत्वं निराचष्टे - तच्चेति। संसाराभावे `तयोरन्यः पिप्पलं स्वाद्वत्ति' (श्वे. उ. ४-६) इत्यादिबन्धशास्रस्य तद्धेतु कर्मविषयकर्मकाण्डस्य च आनर्थक्यम् , ईश्वराश्रिते च संसारे तदभाक्तृत्वश्रुतेः ज्ञानकाण्डस्य मोक्षतद्धेतुज्ञानार्थस्य आनर्थक्यम् , अतो न ()प्रसङ्गयोः इष्टता इत्यर्थः। संसाराभावप्रसङ्गस्य अनिष्टत्वे हेत्वन्तरम् आह - प्रत्यक्षादीति। तत्र प्रत्यक्षविरोधं प्रकटयति - प्रत्यक्षेणेति। ()आदिशब्दोपात्तम् अनुमानविरोधम् आह - जगदिति। विमतं विचित्रहेतुकम् , विचित्रकार्यत्वात् , प्रासादादिवत् , इत्यर्थः। प्रत्यक्षानुमानागमविरोधात् अयुक्तम् ऐक्यम् इति उपसंहरति - सर्वमिति। ऐक्येऽपि संसारित्वम् अविद्यातः, विद्यातः असंसारित्वम् , इति विभागात् न अनुपपत्तिः, इति उत्तरम् आह - नेत्यादिना। तयोः स्वरूपतः विलक्षणत्वे श्रुतिम् आह - दूरमिति। अविद्या, या च विद्या इति प्रसिद्धे, एते विद्याविद्ये दूरं विपरीते, अत्यन्तविरुद्धे इत्यर्थः। विषूची नानागती भिन्नफले इत्यर्थः। स्वरूपतो विरोधवत् फलकतोऽपि सोऽस्ति इत्याह - तथेति। फलभेदोक्तिमेव व्यनक्ति - विद्येति। तयोः ()द्विधा विलक्षणत्वे वेदव्यापन्यापि सम्मतिम् आह - तथा चेति। उक्ते अर्थे भगवतोपि सम्मतिम् उदाहरति - इहचेति। द्वयोरपि निष्ठयोः तुल्यं उपादेयत्वम् इति शङ्कां शातयति - अविद्या चेति। अविद्या साकार्या हातव्या इत्यत्र श्रुतीः उदाहरति - श्रुतयस्तावदिति। इहेति - जीवदवस्था उच्यते, चेच्छब्दः विद्योयदौर्लभ्यद्योती, अवेदीत् - अहं ब्रह्म इति विदितवान् इत्यर्थः। अथ - विद्यानन्तरमेव, सत्यम् - अवितथम् , पुनरावृत्तिवर्जितं कैवल्यं स्यात् इत्याह - अथेति। अविद्यविपयेऽपि श्रुतिम् आह - न चेदिति। जन्ममरणादिरूपा संसृतिः `वनष्टिः, तस्य महत्त्वम् - सम्यग्ज्ञानं विना निवर्तयितुम् अश्क्यत्वम् । विद्याविषये श्रुत्यन्तरम् आह - तमेवमिति। परमात्मानं प्रत्यक्त्वेन यः साक्षात्कृतवान् , स देही जीवन्नेव मुक्तो भवति इत्यर्थः। विद्यां विनापि हेत्वन्तरतः मुक्तिम् आशङ्क्य, आह - नेति। भयहेतुम् अविद्यां निराकर्वती, तज्जं भयमपि निरस्यति विद्या, इत्यत्र वाक्यान्तरमाह - विद्वानिति। अविद्याविषये वाक्यान्तरमाह - अविदुष इति। प्रतीचि एकरसे स्वल्पमपि भेदं मन्यनानस्य ()भेददृष्ट्यनन्तरमेव संसारध्रौव्यम् , इत्यर्थः। तत्रैव श्रुत्यन्तरम् आह - अविद्यायामिति। तन्मध्ये तत्परवशतया स्थिताः तत्त्वम् अजानन्तः देहाद्यभिमानवन्तः मूढाः संसरन्ति, इत्यर्थः। विद्याविषये श्रुत्यन्तरम् आह - ब्रह्मेति। अविद्याविषये श्रुत्यन्तरम् आह - अन्योसाविति। 
भेददृष्टिम् अनूद्य तन्निदानं अविद्या, इत्याह - नेति। स च मनुष्याणां पशुवत् देवादीनां प्रेष्यतां प्राप्नोति, इत्याह - यथेति। विद्याविषये वाक्यान्तरम् आह - आत्मविदिति। इदं सर्वं प्रत्यग्भूतं पूर्ण व्रह्म, इत्यर्थः।  `ज्ञानादेव तु कैवल्यम् ' इत्यत्र श्रृत्यन्तरम् आह - यदेति। ()न खलु आकाशं चर्मवत् मानवो वेष्टयितुम् ईष्टे, तथा परमात्मानां प्रत्यक्त्वेन अननुभूय न मुच्यत इत्यर्थः। आदिशब्देन अनुक्ता विद्याविद्याफलभेदार्थाः श्रुतयो गृह्यन्ते। तासां भूयस्त्वेन प्रामाण्यं सूचयति - सहस्रश इति। विद्याविद्याविपये स्मृतीः उदाहरति - स्मृतयश्चेति। तत्र अविद्याविषयं वाक्यम् आह - अज्ञानेनेति। विद्याविषयं वाक्यद्वयं दर्शयति - इहेत्यादिना । विद्याफलम् अनर्थध्वस्तिः, अविद्याफलम् अनर्थाप्तिः, इत्येतद् अन्वयव्यतिरेकाख्यान्यायादपि सिध्यति, इत्याह - न्यायतश्चेति। तत्रैव पुराणसम्मतिम् आह - सर्पानिति। उदपानाम् - कूपम् , यथा आत्मज्ञाने विशिष्टं फलं स्यात् तथा पश्य, इति योजना। न्यायतश्च इति अन्वयव्यतिरेकाख्यं न्यायम् उक्तं विवृणोति - तथा चेति। तत्र आदौ अन्वयम् आचष्टे - देहादिष्विति। अनाद्यानिर्वाच्याविद्यावृतः चिदात्मा देहादौ अनात्मनि आत्मबुद्धिम् आदधाति, तद्युक्तः रागादिना प्रेर्यते, तत्प्रयुक्तश्च कर्म अनुतिष्ठति, तत्कर्ता च यथाकर्म नूतनं देहम् आदत्ते, पूरातनं त्यजति; इत्येवम् अविद्यावत्वे संसारित्वं सिद्धम् , इत्यर्थः। व्यतिरेकम् इदानीं दर्शयति - देहादीति। श्रुतियुक्तिभ्यां भेदे ज्ञाते रागादिध्वस्त्या कर्मोपरमात् अशेषसंसारासिद्धिः, इति अविद्याराहित्ये बन्धध्वस्तिः, इत्यर्थः। उक्तान्वयादेः अन्यथासिद्धिं शिथिलयति - इति नेति। उक्तम् अन्वयादिवादिना, केनचिदपि न्यायतः न शक्यं प्रत्याख्यातुम् तदन्यथासिद्धिसाधकाभावात् , इत्यर्थः। अन्वयादेः अनन्यथासिद्धत्वे चोद्यमपि प्राचीनं प्रतिनीतम् , इत्याह - तत्रेति। ज्ञानाज्ञानयोः उक्तन्यायेन  स्वरूपभेदे कार्यभेदे च स्वारस्येन परापरयोः एक्येऽपि बुद्ध्याद्युपाधिभेदात् आविद्यकम् आत्मनः संसारित्वम् आभासरूपं प्रातिभासिकं सिध्यति, इत्यर्थः। आत्मनो ब्रह्मता स्वतश्चेद् , अहमिति आत्मभावेन ब्रह्मतापि भायात् , इत्याशह्क्य, आह - यथेति। ()देहाद्यतिरिक्तत्वस्य आत्मनः वैदिकपक्षे स्वतस्त्वेऽपि, तस्मिन् अहमिति ()भात्येव, तदतिरिक्तत्वं न भाति, किन्तु अविद्यातः देहाद्यात्मत्वमेव विपरोतं भासते; तथा आत्मनो ब्रह्मत्वे स्वाभाविकत्वेऽपि तस्मिन् भात्येव, ब्रह्मत्वं न भाति, अविद्यातः अब्रह्मत्वमेव तु अस्य ()भास्यति, इत्यर्थः। आत्मनः देहाद्यात्मत्वम् आविद्यं भाति इत्युक्तम् अनुभवेन स्पष्टयति - सर्वेति। अतस्मिन् तद्-बुद्धिः अविद्याकृता इत्यत्र दृष्टान्तम् आह - यथेति। पुरःस्थिते वस्तुनि स्थाणौ अविद्यया पुमानिति मिश्चयो जायते, तथा देहादौ अनात्मनि आत्मधीः अविद्यातो निश्चिता, इत्यर्थः। देहात्मनोः ऐक्यज्ञाने देहधर्मस्य जरादेः आत्मनि, आत्मधर्मस्य च चैतन्यस्य देहे विनिमयः स्यात् , इत्याशङ्क्य, आह - न चेति। 
स्थाणौ पुरुषत्वं भ्रान्त्या भाति इति एतावता पुरुषधर्मः - शिरःपाण्यादिः न स्थाणो भवति, तद्धर्मो वा वक्रत्वादिः न पुंसो दृश्यते, मिथ्याध्यस्ततादात्म्यात् वस्तुतो धर्माव्यतिकरात् , इति। दृष्टान्तम् उक्त्वा दार्ष्टन्तिक्म् आह - तथेति। जरादेः अनात्मधर्मत्वेऽपि सुखादेः आत्मधर्मत्वम् इति केचित् , तान्प्रति आह - सुखेति। ()कामसङ्कल्पादिश्रुतेः अनात्मधर्मत्वज्ञानात् , इत्यर्थः। किञ्च, विमतः, न आत्मधर्मः अविद्याकृतत्वात् , जरादिवत् । न च हेत्वसिद्धिः, अतस्मिन् तद्-बुद्धिविषयत्वेन स्थाणौ पुरुषत्ववत् अविद्याकृतत्वस्य उक्तत्वात् , इति मत्वा आह - अविद्येति। स्थाणौ पुरुषत्ववत् आविद्यत्वं देहादेः अयुक्तम् , दृष्टान्तदार्ष्टान्तिकयोः वैषम्यात् , इति शङ्कते - नेति। तदेव अपञ्चयति - स्थाण्वित्यादिना। ज्ञेयस्य ज्ञेयान्तरे अध्यासात् , अत्र च ()उभयोः नेयत्वस्य व्यापकस्य व्यावृत्त्या व्याप्याध्यासस्यापि व्यावृत्तिः इत्यर्थः। देहात्मबुद्धेः भ्रमत्वाभावे फलितम् आह - अत इति । उपाधिधर्माणां सुखादीनाम् उपहिते जीेवे वस्तुत्वम् अयुक्तम् , अतिप्रसङ्गात् , इति परिहरति - नेत्यादिना । अतिप्रसङ्गमेव प्रकटयति - यदीति। सुखादीनाम् आत्मधर्मत्वं चेत् उपाधिधर्मत्वात् अचैन्यं जरादिकं च आत्मनो दुवीरं स्यात् , इत्यर्थः। सुखादिः आत्मधर्मो न इति पक्षेऽपि नास्ति विशेषहेतुः, इत्याशङ्क्य, आह - नेति। तदेव अनुमानं साधयति - अविद्येति। विमतम् , न आत्मधर्मः, आगमायित्वात् , संसारवत् , इति अनुमानान्तरम्  आह - हेयत्वादिति। आदिशब्दात् दृद्यत्वजदृत्वादि गृह्यते। सुखादीनां जरादिवद् आत्मधर्मत्वाभावे, तस्य वस्तुतः असंसारिता, इति फलितम् आह - तत्रेति। आरोपितेन अधिष्ठानस्य वस्तुतः अस्पर्शेदृष्टान्तम् आह - यथेति। पराभिन्नस्य आत्मनः संसारित्वम् अध्यस्तम् इति स्थिते, यत् परस्य संसारित्वापादनम् , तत् अयुक्तम् इत्याह - एवं चेति। आत्मनि संसारस्य अारोपितात्वात् तदभिन्ने परस्मिन् न आशङ्कंव तस्य अयुक्ता इत्येतद् उपपादयति - न हीति। स्याणौ पुरुषनिश्चयवत् आत्मनो देहाद्यात्मत्वनिश्चयस्य अध्यस्तता, इति अयृक्तम् , दृष्टान्तस्य ज्ञेयमात्रविषयत्वात् , इतरस्य ज्ञेयज्ञातृविषयत्वात् , इति उक्तम् अनुवदति - यत्त्विति। वैषम्यं दूषयति - तदसदिति। तर्हि केन साधर्म्यम् , इति पृच्छति - कथमिति। अभीष्टं साधर्म्यं दशयति - अविद्येति। तस्य उभयत्र अनुगतिम् आह - तन्नेति। ज्ञेयान्तरे ज्ञेयस्य आरोपनियमात् ज्ञातरि न आरोपः स्यात् , इत्याशङ्क्य आह - यत्त्विति। नायं नियमः, ज्ञातरि जराद्यारोपस्य उक्तत्वात् , इत्याह - तस्यापीति। ज्ञेयस्यैव ज्ञेयान्तरे अध्यासनियमस्य इति यावत् । अतो ज्ञातरि न आरोपव्यभिचारशङ्का, इत्यर्थः। आत्मनि अविद्याध्यासे, तत्र अविद्यायाः स्वाभाविकत्वात् तदधीनं संसारित्वमपि ()तथा स्यात् , इति शङ्कते - अविद्यावत्त्वादिति। का अविद्याॽ विपरीतग्रहादिर्वा, अनाद्यनिर्वाच्याज्ञानं वाॽ नाद्यः; विपरीतग्रहादेः तमश्शब्दितानिर्वाचन्याज्ञानकार्यत्वात् नन्निष्ठस्य आत्मधर्मत्वायोगात् , इत्याह - नेत्यादिना । तदेव प्रपञ्चयति - तामसो हीति। आवरणात्मकत्वम् - वस्तुनि सम्यक्प्रकाशप्रतिबन्धकत्वम् । विपरीतग्रहणादेः अविद्याकार्यत्वं विद्यापोह्यत्वेन साधयति - विवेकेति। न च कारणाविद्या अनाद्यनिर्वाच्या आत्मधर्मः स्यात् , इति युक्तम् , अनिर्वाच्यत्वादेव तस्याः तद्धर्मत्वस्य दुर्वचत्वात् , इति भावः।
किञ्च, विपरीतग्रहादेः अन्वयव्यतिरेकाभ्यां दोषजन्यत्वावगमादपि न आत्मधर्मता, इत्याह - तामसे चेति। तमश्शब्दिताज्ञानोत्थवस्तुप्रकासप्रतिबन्धकः तिमिरकाचादिदोपः, तस्मिन् सति ()अज्ञानं मिथ्याधीः संशयश्च इति त्रयस्य उपलम्भात् , असति तस्मिन् अप्रतीतेः, अन्वयव्यतिरेकाभ्यां विपरीतज्ञानादेः दोषाधीनत्वाधिगमात् न केवलात्मधर्मता, इत्यर्थः। दोषस्य निमित्तत्वात् भावकार्यस्य ()उपादाननियमात् अनिर्वाच्याविद्यायाश्च असम्मतेः ()तस्यैव विपर्ययादेः उपादानत्वम् , इति चोदयति - अत्राहेति। विपरीतग्रहादेः दोषोत्थत्वं सप्तम्यर्थः। अग्रहादित्रितयम् अविद्या। विपर्ययादेः स्त्योपादानत्वे सत्यत्वप्रसङ्गात् न आत्मा तदुपादानम् , किन्तु दोषस्य चक्षुरादिधर्मत्वग्रहणात् अग्रहणादेरपि दोषत्वात् करणधर्मत्वे, करणम् अविद्योत्थम् अन्तःकरणम् । 
न च - तद्धेतुः अविद्या असिद्धा इति - वाच्यम्; अज्ञोऽहमिति अनुभवात् , स्वापे च अज्ञानपरामर्शात् तदवगमात् कार्यलिङ्गकानुमानात् आगमाच्च तत्प्रसिद्धेः, इति परिहरति नेत्यादिना। संगृहीतचोद्यपरिहारयोः चोद्यं विवृणोति - यत्त्विति। अविद्यावत्त्वेऽपिज्ञातुः असंसारित्वात् उत्खातदंष्ट्रोरगवत् अविद्या किं करिष्यतिॽ इत्याशङ्क्य, आह - तदेवेति। मिथ्याज्ञानादिमत्वमेव आत्मनः संसारित्वम् इति स्थिते, फलितम् आह - तत्रेति। न करणे चक्षुषि इत्यादिना उक्तमेव परिहारं प्रपञ्चयति - तन्नेत्यादिना। निमिरादिदोषः तत्कृतो विपरीतग्रहादिश्च न ग्रहीतुः आत्मनः अस्ति इत्यत्र हेतुमाह - चक्षुष इति । तद्-गतेन अञ्जनादिसंस्कारेण तिमिरादौ पराकृते देवदत्तस्य ग्रहीतुः दोषाद्यनुपलम्भात् न तस्य तद्धर्मत्वम्ः अतो विमतं तत्वतः न आत्मधर्मः, दोषवत्त्वात् तत्कार्यत्वाद्वा, सम्मतवत् , इत्यर्थः। किञ्च विपरीतग्रहादिः, तत्त्वतो न आत्मधर्मः, वेद्यत्वात्, संप्रतिपन्नवत् , इत्याह - संवेद्यत्त्वाच्चेति। किञ्च, यत् वेद्यम् , तत् स्वातिरिक्तवेद्यम् , यथा दीपादि, इति व्याप्तेः विपरीतग्रहादानामपि वेद्यत्वात् अतिरिक्तवेद्यत्वे, संवेदिता न सवेद्यधर्मवान् , वेदितृत्वात् , यथा देवदत्तो न स्वसंवेद्यरूपादिमान् , इति अनुमानान्तरम् आह - संवेद्यत्वादेवेति। 
किञ्च, विपरीतग्रहादयः, तत्वतो न आत्मधर्माः, व्यभिचारित्वात् , कृशत्वादिवत् , इत्याह - सर्वेति। उक्तमेव विवृण्वन् आत्मनो विपरीतग्रहादिः स्वाभाविको वाॽ आगन्तुको वाॽ इति विकल्प्य, आद्यं दूषयति - आत्मन इति। अतो निर्मोक्षः अविद्यात़ज्जध्वस्तेः असद्भावात् , इति भावः। आगन्तुकोऽपि स्वतश्चेदमुक्तिः, परतश्चेत् तत्राह - अविक्रियस्येति। विभुत्वाद् अविक्रियत्वाद् अमूर्तत्वाच्च आत्मा व्योमवत् न केनचित् संयोगविभागौ अनूभवति, न हि विक्रियाभावे व्योम्नि वस्तुतः संयोगविभागौ, असङ्गत्वाच्च आत्मनः तदसंयोगात् न परतोऽपि तस्मिन् विपरीतग्रहादि, इत्यर्थः। तस्य आत्मधर्मत्वाभावे, फलितम् आह - सिद्धमिति। आत्मनो निर्धर्मकत्वे भगवदनुमतिम् आह - अनादित्वादिति। ईश्वरत्वे सति आत्मनः असंमारित्वे विधिशास्रस्य अध्यक्षादेश्च आनर्थक्यात् तात्त्विकमेव तस्य मंसारित्वम् , इति शङ्कते - नन्विति। विद्यावस्थायाम्  अविद्यावस्थायां वा शास्त्रानर्थक्यम्, इति विकल्प्य आद्यं प्रत्याह - न सर्वैरिति। विदुषो मुक्तस्य संसारतदाधारत्वयोः अभावस्य सर्ववादिसम्मतत्वात् तत्र शास्त्रानर्थक्यादि चोद्यं मयैव न प्रतिविधेयम् इत्यर्थः। संग्रहवाक्य विवृणोति - सर्वैरिति। अभइप्रायाज्ञानात् प्रश्ने स्वाभिप्रायम् आह  - कथमित्यादिना। 
तर्हि मुक्तान्प्रति विधिशास्त्रस्य अध्यक्षादेश्च आनर्थक्यम् , इत्याशङ्क्य आह - न चेति। नहि व्यवहारातीतेषु तेषु गुणदोषशङ्का, इत्यर्थः। द्वेैतिनां मते, मुक्तात्मस्विव अस्मत्पक्षेऽपि क्षेत्रज्ञस्य ईश्वरत्वे, तं प्रति च शास्त्राद्यानर्थक्यम् विद्यावस्थायाम् आस्थितमिति, फलितम् आह - तथेति। द्वितीयं दूषयति - अविद्येति। तदेव दृष्टान्तेन विवृणोति - यथेति। एवम् - अद्वेैतवादिनामपि विद्योदयात् प्राक् अर्थवत्वं शास्त्रादेः, इति शेषः। द्वैेतिभिः अद्वैतिनां न साम्यम् , इति शह्कते - नन्विति। अवस्थयोः वस्तुत्वे तन्मते शास्त्राद्यर्थवत्त्वं फलितम् आह - अत इति। सिद्धान्ते तु न अवस्थयोः वस्तुता, इति वैषम्यम् आह - अद्वैतिनामिति। व्यावहारिकं द्वैतं तन्मतेऽपि स्वाकृतम् , इत्याशङ्क्य, आह - अविद्येति। कल्पितद्वैतेन व्यवहारात्  न तस्य वस्तुता, इत्यर्थः। बन्धावस्थायाः वस्तुत्त्वाभावे दोषान्तरम् आह - बन्धेति। आत्मनः तत्वतः अवस्थाभेदः द्वैतिनामपि नास्ति, इति परिहरति - नेति । अनुपपत्तिं दर्शयितं विकल्पयति - यदीति। तत्र अद्यं दूषयति - युगपदिति। 
द्विदीयेऽपि क्रमभाविन्योः अवस्थयोः निर्निमित्तत्वं सनिमित्तत्वं वा, इति विकल्प्य, अद्ये सदा प्रसङ्गात् बन्धमोक्षयोः अव्यवस्था स्यात् ; इत्याह - क्रमेति। कल्पान्तर निरस्यति - अन्येति। बन्धमोक्षावस्थे, न परमार्थे, अस्वाभाविकत्वात् , स्फटिकलौहित्यवत् , इति स्थिते, फलितम् आह - तथा चेति। वस्तुत्वम् इच्छता अवस्थयोः वस्तुत्वोपगमात् , इत्यर्थः। इतश्च अवस्थयोः न वस्तुत्वम् , इत्याह - किञ्चेेति। अवस्थयोः वस्तुत्त्वम् दृच्छता तयोः यौगपद्यायोगात् वाच्ये क्रमे, बन्धस्य पूर्वत्वं मुक्तेश्च पाश्चात्यम् इति स्थिते, बन्धस्य आदित्वकृतं दोषम् आह - बन्धेति। तस्याश्च अकृताभ्यागमकृतविनाशनिवृत्तये अनादित्वं एष्टव्यम् अन्तवत्त्वञ्च मुक्त्यर्थम् आस्थेयम् ; तच्च यत् अनादिभावरूपं तत् नित्यम् , यथा आत्मा, इति व्याप्तिविरुद्धम् , इत्यर्थः। मोक्षस्य पाश्चात्यकृतं दोषम् आह - तथेति। 
सा हि ज्ञानादिसाध्यात्वात् आदिमती, पुनरावृत्त्यनङ्गीकारात् अनन्ता च । तच्च यद् सादिभावरूपम् तद् अन्तवत् , यथा पटादि, इति व्याप्त्यन्तरविरुद्धम् , इत्यर्थः। किञ्च, क्रमभाविनीभ्याम् अवस्थाभ्याम् आत्मा संबध्यते, न वा, प्रथमे, पूर्वावस्थया सहैव उत्तरावस्थां गच्छति चेद् , उत्तरावस्थायामपि पूर्वावस्थावस्थानाद् अनिर्मोक्षः ; यदि पूर्वावस्थां त्यक्त्वा उत्तरावस्थां गच्छति, तदा पूर्वत्यागोत्तराप्त्योः आत्मनः सातिशयत्वात् नित्यत्वानुपपत्तिः, इत्याह - न चेति। आत्मनः अवस्थाद्वयसम्बन्धो नास्ति इति, द्वितीयम् अनूद्य दूषयति - अथेत्यादिना। 
तर्हि, पक्षद्वयेऽपि दोषाविशेषात् न अद्वैतमतानुरागे हेतुः, इत्याशङ्क्य, अविद्याविषये च इत्युक्तं विवृणोति - न चेति। तदेव स्फुटयति - अविदुषां हीति। फलम् - भोक्तृत्वम् , कर्तृत्वम् - हेतुः यद्वा फलम् - देहविशेषः. हेतुं - अदृष्टम् ; तयोः अऩात्मनोः `भोक्ताहम् ' `कर्ताहम् ' `मनुष्योऽहम् ' इत्याद्यात्मदर्शनम् अधिकारकारणम् , तेन अविद्बद्विषयं विधिनिषेधशास्त्रम्  इत्यर्थः। विदुषामपि `मनुष्योऽहम् ' इत्यादिव्यवहारात् तद्विषयं शास्त्रं किं न स्यात् ॽ इत्याशङ्क्य, आह - नेति। भोक्तृत्वकर्तृत्वाभ्यां ब्राह्मण्यादिमतः देहात् धर्माधर्माभ्यां च आत्मनः अन्यत्वं पश्यतः न विधिनिषेधाधिकारित्वम् , उक्तफलादौ आत्मीयाभिमानासम्भवात् , इत्यर्थः। आत्मनः देहादेः अन्यत्वदर्शिनः न देहादौ आत्मधीः, इत्येतद् उपपादयति - न हीति। विदुषो न विधिनिषेधाकारिता, इत्युक्तम् उपसंहरति - तस्मादिति। शास्त्रस्य अविद्वद्विषयत्वमिव विद्वद्विषयत्वमपि मन्तव्यम् , उभयोरपि शास्त्रथवणाविशेषात् , इत्याशङ्क्य, आह - न हीति।
तत्रस्थः - यस्मिन् देशे देवदत्तः स्थितः, तत्रैव वर्तमानः सन्, इत्यर्थः। ननु, देवदत्ते  नियुक्ते विष्णुमित्रोऽपि कदाचित् नियुक्तोऽस्मि इति प्रतिपद्यते, सत्यम् , नियोगविपयात् नियोज्यात् आत्मनो विवेकाग्रहणात् नियोज्यत्वभ्रान्तेः, इत्याह - नियोगेति। अविवेकिनो नियोगधीः भवति इति दृष्टान्तम् उक्त्वा, फले हेतौ च आत्मदृष्टिविशिष्टस्य अविदुषः सम्भवत्येव विधिनिपेधाधिकारित्वम् इति दार्ष्टान्तिकम् आह - तथेति। 
विधिनिषेधशास्रम् अविद्वद्विपयम् इति वदता शास्त्रानर्थक्यं समाहितम् , सम्प्रति शास्त्रस्य विद्वद्विपयत्वेनैव अर्थवत्वं शक्यसमर्थनम् इति शङ्कते - नन्विति। प्रकृतिः - अवद्या, ततो जातो यो देहादौ अभिमातात्मा सम्बन्धः विद्योदयात् प्राक् अनुभूतः, तदपेक्षया विधिना प्रवर्तितोऽम्मि, निपेधेन नवर्तितोऽस्मि, इति विधिनिषेधविषया सत्यामपि विद्यायां धीः युक्तैव, इत्यर्थः। विदुषोऽपि पूर्वम् आविद्यं सम्बन्धम् अपेक्ष्य विधिनिषेधविषयां धियम् उक्तामेव व्यक्ताकरोति - इष्टेति। ननु, अविदुषः मिथ्याभिमानवत् न विदुपः सोऽनुवर्तते, तथा च अविद्यासंबन्धापेक्षया न युक्ता विदुषो यथोक्ता धीः इति तत्राह - यथेति। पिता, पुत्रो, भ्राता, इत्यादीनां मिथः अन्यत्वदृष्टावपि अन्योन्यनियोगार्थस्य निषेधार्यस्य च धीः इष्टा, `अथानः सम्पत्तिर्यदा पैष्यन्मन्यतेऽथ पुत्रमाह त्वं ब्रह्म त्वं यज्ञस्त्वं लोकः' (ब.उ.१-५-१७) इत्यादिसंप्रत्तिश्रुत्या अशेषानुष्ठानस्य पुवकार्यता प्रतिपादनात् । पुत्रञ्च अधिकृत्य विधिनिषेध प्रवृत्तौ तस्य तदशक्तौ पितुः तदर्था धोः उपगता। तथा भ्रात्रादिष्वपि द्रष्टव्यम् । एवं विदुषः हेतुफलाभ्याम्  अन्यत्वदर्शनेऽपि प्राक्कालीनाविद्यदेहादिसंबन्धात् अविरुद्धा विधिनिषेधा धीः, इत्यर्थः। पुत्रादीनां मिथ्याभिमानात् मिथः नियोगधीः युक्ता, तत्त्वदर्शिनस्तु तदभावात् न देहादिसंबन्धाधीना नियोगधीः इति परहरति - नेत्यादिना। 
किञ्च `सर्वापेक्षा च यज्ञादिश्रुतेरश्ववत् ' इति सर्वापेक्षाधिकरणे सम्यग्ज्ञानस्य अदृष्टसाध्यत्वोक्तेः विधिनिषेधार्थानुष्ठानं सम्यग्ज्ञानात्पूर्वमिति, कुतो विदुषः तदनुष्ठानम् ॽ इत्याह - प्रतिपन्नेति। ()सति अदृष्टे सम्यग्धीदृष्टेः, असति च अशुद्धबुद्धेः तदभावात् , अन्वयव्यतिरेकाभ्याम् , विविदिषावाक्याच्च विधिनिषेधानुष्ठानात् पूर्वं न सम्यग्धीः, इत्याह - न पूर्वमिति। विधिनिषेधयोः विद्वद्विषयत्वायोगे फलितम् आह - तस्मादिति। शास्त्रस्य अविद्वद्विषयत्वेन उक्तम् अर्थवत्त्वम् आक्षेपसमाधिभ्यां प्रपञ्चयितुम् आक्षिपति - नन्विति। चकारात् ऊर्ध्वम् अप्रवृत्तिरिति संबध्यते। आत्मनो देहाद्व्यतिरेकं पश्यतां देहाद्यभिमानरूपाधिकारहेत्वभावात् विधितो यागादौ अप्रवृत्तिः, निषेधाच्च अभक्ष्यभक्षणादेः न निवृत्तिः। 
अतः तेषां प्रवृत्तिनिवृत्त्योः अभावे, देहादौ आत्मत्वम् अनुभवतामपि न ते युक्ते तेषां पारलौकिकभोक्तृप्रतिपत्त्यभावात् , इत्यर्थः। विदुषाम् अविदुषां च प्रवृत्तिनिवृत्त्यभावे फलितम् आह - अत इति। आत्मनो देहाद्यतिरेकं परोक्षम् अपरोक्षं च देहाद्यात्मत्वं पश्यतः शास्त्रानुरोधादेव प्रवृत्तिमिवृत्त्युपपत्तेः न शास्त्रानर्थक्यम् , इति उत्तरम् आह - नेत्यादिना। ()प्रसिद्धिः अत्र शास्त्रीया अभिमता। एतदेव विवृण्वन् ब्रह्मविदो वा, नैरात्म्यवादिनो वा, परोक्षज्ञानवतो वा, प्रवृत्तिनिवृत्ती विवक्षसि, इति विकल्प्य, आद्यं दूषयति - ईश्वरेति। न निवर्तते च इत्यपि द्रष्टव्यम् । द्वितीयं निरस्यति - तथेति। पूर्ववत् अत्रापि संबन्धः।
तृतीयम् अङ्गीकरोति - यथेति। विधिनिषेधादीनां प्रसिद्धिं अनुरुन्धानः सन् इति यावत् । ()चकारात् निवर्नते च इति अऩुकृष्यते। ब्रह्मविदं नैरात्म्यवादिनं च त्यकत्वा देहाद्यतिरिक्तम् आत्मानां परोक्षम् , अपरोक्षं च देहाद्यात्मत्वं पश्यतः, विधिनिषेधाधिकारित्वे सिद्धे फलम् आह - अत इति। विधान्तरेण शस्रार्थानर्थक्य चोदयति - विवेकिनामिति। दृष्टा हि तेषां विधिनिषेधयोः अप्रवृत्तिः, न हि देहादिभ्यो निष्कृष्टं आत्मानं दृष्टवतां तयोः अधिकारः, तेन तान् प्रति शास्त्रं न अर्थवत् । न च देहाद्यात्मत्वदृशः तत्र अधिक्रियन्ते, तेषां `यद्यदाचरति' इति न्यायेन विवेकिनः अनुगच्छतां विध्यादौ अप्रवृत्तेः; अतः अधिकार्यभावात् विध्यादिशास्त्रस्य तदनुसारिशिष्टाचारस्य च आनर्तक्यम् , इत्यर्थः। किं सर्वेषां विवेकित्वात् अधिकार्यभावात् आनर्थक्यं शास्त्रस्य उच्यतेॽ किं वा कस्यचिदेव विवेकित्वेऽपि तदनुवर्त्तित्वात् अन्येषाम् अप्रवृत्तेः आनर्थक्यं चोद्यतेॽ तत्र प्रथमं प्रत्याह - न कस्यचिदिति। `मनुष्याणां सहस्रेषु' इति न्यायेन उक्तमेव स्फुटयति - अनेकेष्विति। तत्र अनुभवानुरोधेन दृष्टान्तम् आह - यथेति। द्वितीयं दूषयति - न चेति।
किंच, विवेकिनाम् अप्रवृत्तौ अन्येषामपि अप्रवृत्तिः, इति आशङ्कां निरसितुम् , श्येनादौ तदप्रवृत्तावपि इतरप्रवृत्तेः, इत्याह - अभिचरणादौ चेति। अविवेकिनां रागादिशरा प्रवृत्त्यास्पदं सर्वं संग्रहीतुम् आदिपदम् । इतश्च विवेकिनां प्रवृत्त्याभावेऽपि न अज्ञस्य अप्रवृनिः, इत्याह - स्वाभाव्याच्चेति। प्रवृत्तेः स्वभावाख्याज्ञानकार्यत्वे भगवद्वाक्यम् अनुकुलयति - स्वभावस्त्विति। प्रवृत्तेः अज्ञानजत्वे विधिनिषेधाधीन वृत्तिनिवृत्त्यात्मक सन्धम्य अविद्यामात्रत्वात् अविद्वद्विषयत्वं शास्त्रस्य सिद्धम् , इति फलितम् आह - तस्मादिति। ()दृष्टमेव अनुमरन् अविद्वान् , यथादृष्टः; तद्विषयः - तदाश्रयः संसारः, तथा च प्रवृत्तिनिवृत्त्यात्मकसंसारस्य अविद्वद्विपयत्वात् तद्धेतुविधिशास्रस्यापि तद्विषयत्वाम् , इत्यर्थः ननु, अविद्या क्षेत्रज्ञं आश्रयन्ती स्वकार्यं संसारमपि तस्मिन् आधत्ते, तेन तस्यैव शास्राध्रिकारित्वम् ; नेत्याह - नेति। अविद्यादेः शुद्घे क्षेत्रज्ञे वस्तुतः असंबन्धेऽपि, तस्मिन् आरोपितं तमेव दुःखीकरोति, इति, अत्राह - न चेति। 
तदेव दृष्टान्तेन स्पष्टयति - न हीति। क्षेत्रज्ञस्य वस्तुतः अविद्याऽसम्बन्धे भगववृचोऽपि द्योतकम् , इत्याह - अत इति। क्षेत्रज्ञेश्वरयोः ऐक्ये किमिति असौ आत्मानम् अहमिति बुध्यमानोऽपि स्वस्य ईश्वरत्वम् ईश्वरोऽस्मि इति न बुध्यते, तत्राह - अज्ञानेनेति। आरमनो वस्तुतः संसारासंस्पर्शे विद्वदनुभवविरोधः स्यात् , इति, चोदयति - अथेति। एवमिति - आभिजात्यादिवैशिष्ट्यम् उक्तम् । ()इदमा क्षेत्रकलत्रादि। पण्डितानामपि प्रतीलं संसारित्वम् इति शेषः। किं पाण्डित्यं देहादौ आत्मदर्शनम् ॽ किं वा कूटस्थात्मदृष्टिःॽ आहो संसारित्वादिधीःॽ इति विकल्प्य आद्यं निराकुर्वन् आह - श्रृण्विति। 
()तच्च वस्तुतः असंसारित्वाविरोधि। प्रातिभासिकं तु संसारित्वम् इष्टम् , इति शेषः। द्वितीयं दूषयति - यदीति। न हि कूटस्थात्मविषयं संसारित्वं प्रतीयते , येन वस्तुतः असंसारित्वां विरुध्येत; कूटस्थात्मधीविरुद्धायाः संसारित्वबुद्धेः अनवकाशित्वात् , इत्यर्थः। आत्मानम् अक्रियं पश्यतोऽपि कुतो भोगकर्मणी न स्याताम् ॽ इत्याशङ्क्य, आह - विक्रियेति। अविक्रियात्मबुद्धेः भोगकर्मकांक्षयोः अभावे, कस्य शास्त्रे प्रवृत्तिः, इत्याशङ्क्य आह - अथेति। ()फलार्थित्वाभावात् विदुषः न कर्मणि प्रवृत्तिः इत्येवं स्थिते सति अनन्तरम् अविद्वान् फलार्थित्वात् तदुपाये कर्मणि प्रवर्त्तते शास्त्राधिकारी, इत्यर्थः। विदुषः वैधप्रवृत्त्यभावेऽपि निषेधाधीननिवृत्तेरपि दुर्वचत्वात् तस्य निवृत्तिनिष्ठत्वासिद्धिः, इत्याशङ्क्य, आह - विदुष इति। तृतीयम् उत्थापयति - इदं चेति। सिद्धान्तात् अविशेषम् आशङ्क्य, क्षेत्रस्य क्षेत्रज्ञात् वस्तुतो भिन्नत्वेन तद्विषयत्वाङ्गीकारात् , मैवम् , इत्याह - क्षेत्रं चेति। अहंधीवेद्यस्य आत्मनो वस्तुतः संसारित्वस्वीकाराच्च सिद्धान्तात् भेदो अस्ति, इत्याह - अहन्त्विति। संसारित्वमेव स्फोरयति - सुखीति। संसारित्वास्य वस्तुत्वे तदनिवृत्त्या पुमर्थासिद्धिः, इत्याशङ्क्य, आह - संसारेति। 
कथं तदुपरमस्य हेतुं विना कर्तव्यत्वम् ॽ इत्याशङ्क्य, आह - क्षेत्रेति। क्षेत्रं ज्ञात्वा ततो निष्कृष्टस्य क्षेत्रज्ञस्य ज्ञानं कथं संसारोपरतिम् उत्पादयेत् ॽ इत्याशङ्क्य, आह - ध्यानेनेति। संसारित्वम् आत्मनो बुध्यमानस्य तद्रहितात् ईश्वरात् अन्यत्वम् इति वक्तुम् इतिशब्दः। तदेव अन्यत्वम् उपपादयति - यश्चेति। मम संसारिणः असंसारीश्वरत्वं कर्तव्यम् इत्येवं यो बुध्यते, यो वा तथाविधं ज्ञानं तव कर्तव्यम् इति उपदिशति; स क्षेत्रज्ञात् ईश्वरात् अन्यो ज्ञेयः अन्यथा उपदेशानर्थक्यात् , इत्यर्थः। आत्मा संसारी परस्मात् आत्मनः अन्यः, तस्य ध्यानाधीनज्ञानेन ईश्वरत्वं कर्तव्यम् , इत्येतद् ज्ञानं पाण्डित्यम् , इति मतं दूषयति - एवमिति। `अयमात्मा ब्रह्म' इति आत्मनो ब्रह्मत्वश्रुतिविरोधात् , इत्यर्थः।
ननु, संसारस्य वस्तुत्वाङ्गीकारात् तत्प्रतीत्यवस्थायां कर्मकाण्डस्य अर्थवत्त्वम् , संसारित्वनिरासेन आत्मनो ब्रह्मत्वे ध्यानादिना साधिते, मोक्षावस्थायां ज्ञानकाण्डस्य अर्थवत्त्वम् , तत्कथं यथोक्तज्ञानवान् पण्डितापसदत्वेन आक्षिप्यतेॽ तत्राह - संसारेति। करोमि इति मन्यमानो यः, स पण्डितापसद इति पूर्वेण संबन्धः। कर्मकाण्डं हि कल्पितं संसारित्वम् अधिकृत्य साध्यसाधनसंबन्धं बोधयत् अर्थवत् इष्टम्। ज्ञानकाण्डमपि तथापिधं संसारित्वं पराकृत्य अखण्डैकरसे प्रत्यग्ब्रह्मणि पर्यवस्यदु अर्थवत् भवेत् , इत्यर्थः।
किं च, आत्मनः शास्त्रसिद्धं ब्रह्मत्वं त्यक्त्वा अब्रह्मत्वं कल्पयन् आत्महा भूत्वा लोकद्वयबहिर्भूतः स्यात् , इत्याह - आत्महेति। ननु, `क्षेत्रज्ञं चापि मां विद्धि' इत्यनेन सर्वत्र अन्तर्यामी परः जीवादन्यः निरुच्यते, न जीवस्य ईश्वरत्वम् अत्र प्रतिपाद्यते। तत् कथम् इत्थम् आक्षिप्यते ॽ तत्राह - स्वयमिति। 
किंच, तत्वमसीतिवत् प्रसिद्धक्षेत्रज्ञानुवादेन अप्रसिद्धं तस्य ईश्वरत्वम् इह उपदेशतः धृतं तस्य हानिम् , अश्रुतस्य च जीवेश्वेरयोः तात्विकभेदस्य कल्पनां कुर्वन् कथं व्यामूढो न स्यात् ॽ इत्याह - श्रुतेति। ननु, केचन व्याख्यातारः यथोक्तं पाण्डित्यं पुरस्कृत्य क्षेत्रज्ञे चापि इत्यादिश्लोकं व्याख्यातवन्तः; तत्कथम् उक्तपाण्डित्यम् आस्थातुः व्यासू़टत्वम् ॽ तत्राह - तस्मादिति। `क्षेत्रज्ञं चापि' इत्यत्र क्षेत्रज्ञेश्वरयोः ऐक्यं स्वाभीष्टं स्पष्टयितुं प्रत्युक्तमेव चोद्यम् अनुद्रवति - यत्तूक्तमिति। तात्त्विकम् एकत्वम्, अतात्त्विकं संसारित्वम् , इत्यङ्गीकृत्य उक्तमेव समाधिं स्मारयति - एताविति। ईश्वरस्य संसारित्वं संमार्यभावेन संसाराभावश्च इत्युक्तौ दोषौ, विद्याविद्ययोः वैलक्षण्येऽपि कथं प्रत्युक्तौ, इति दृच्छति - कथमिति। कल्पितसंसारेण कल्पनाधिष्ठानम् अद्वयं वस्तु वस्तुतो न संबद्धम् , इति परिहरति - अविद्येति। तद्विपयम् - कल्पनास्पदम् अधिष्ठानम् , इति यावत् । कल्पितेन अधिष्ठानस्य वस्तुतः असंस्पर्शे दृष्टान्तं स्मारयति - तथा चेति। ईश्वरस्य नंसारित्वाप्रसङ्गं प्रकटोकृत्य प्रसङ्गान्तरनिरासम् अनुस्मारयति - संसारिण इति। न तावद् अविद्य संसारं संसारिणं च कल्पयति  स्वतन्त्रा, तत्वव्याधातात् ; पारतन्त्र्ये च आश्रयान्तराभावात् क्षेत्रज्ञस्य तद्वत्त्वे संसारित्वम् , इति शङ्कते - नन्विति। 
न च अविद्यावत्त्वम् अविद्याकृतम् अनवस्थानात् , इति भावः। यत्तु - उत्खातर्दष्ट्वोरगवत् अविद्या किं करिष्यति - इति, तत्राह - तत्कृतं चेति। अविद्यातज्जयोः ज्ञेयत्वात् न आत्मधर्मता इति उत्तरम् आह - नेत्यादिना। तदेव प्रपञ्चयति - यावदिति। ज्ञेयस्य क्षेत्रधर्मत्वेऽपि क्षेत्रद्वारा क्षेत्रज्ञस्य तत्कृतदोषवत्ता, इत्याशङ्कय, आह - न चेति। क्षेवस्यापि ज्ञेयत्वात् न तेन चितः वस्तुतः स्पर्शोऽस्ति, इति उपपादयति - यदीति। धर्मर्धामत्वेन संसर्गेऽपि ज्ञेयत्वे का क्षतिःॽ इत्याशङ्क्य, आह - यदीति। आत्मधर्मस्य आत्मना ज्ञेयत्वे, स्वस्यापि ज्ञेयत्वापत्त्या कर्तृकर्मविरोधः स्यात् , इत्यर्थः। किं च, विमतम् , न क्षेत्रज्ञाश्रितम् , तद्वेद्यत्वात् , रूपादिवत् , इत्यह - कथं वेति। 
किं च, `महाभूतानि' इत्यादिना ज्ञेयमात्रस्य क्षेत्रान्त र्भावात् न अविद्यादेः ज्ञातृधर्मता इत्याह - ज्ञेयं चेति। किञ्च, `एतद्यो वेत्ति' इत्युक्तत्वात् क्षेत्रज्ञस्य ज्ञातृत्वनिर्णयात् , न नत्र ज्ञेयं किञ्चित् प्रविशति, इत्याह - ज्ञातैवेति। क्षेत्रक्षेत्रज्ञयोः एवंस्वाभाव्ये सिद्धेसिद्धं क्षेवधर्मत्वम् अविद्यादेः, इति फलितम् आह - इत्यवधारित इति। विरोधाच्च न क्षेत्रज्ञधर्मत्वम् अविद्यादेः, इत्याह - क्षेत्रज्ञेति। विरूद्धवादित्वे मूलं दर्शयति - अविद्येति।  मात्रपदस्य व्यावर्त्य मानयुक्त्याख्यम् अवष्टम्भान्तरम् इति वक्तुं केवलपदम् । यया अविद्यया विरुद्धमपि निर्वोढुं शक्यते, तस्याः स्वातन्त्र्याभावात् चितः अन्यस्य अविद्यमानत्वेन अतदाश्रयत्वात् , ()तस्याः विद्यास्वभावतया ()तदाश्रयत्वव्याघातात् , आश्रयजिज्ञासया पृच्छति - अत्रहिति। आश्रयमात्रं पृच्छ्यतेॽ तद्विशेषो वाॽ प्रथमे, प्रश्नस्य अनवकाशत्वं मत्वा आह - यस्तेति। अविद्या दृश्याॽ अदृश्या वाॽ दृश्यत्वे, पारतन्त्र्यात् किञ्चिन्निष्ठत्वेनैव तदूदृष्टेः न आश्रयमात्रं प्रष्टव्यम् , अदृश्यत्वे वा, अप्रकाशत्वाद्  असिद्धिरेव स्यात् , इत्यर्थः। द्वीतीयम् आलम्बते - कस्येति। अविद्यायाः दृश्यमानत्वात् आश्रयविशेषस्य आत्मनोऽपि स्वानुभवसिद्धत्वात् प्रश्नस्य निरवकाशता, इति उत्तरम् आह - अत्रेति। प्रश्नानर्थक्यं प्रश्नद्वारा स्फोरयति - कथमित्यादिना। 
तथापि कथं प्रश्नासिद्धिःॽ तत्राह - न चेति। तदेव दृष्टान्तेन स्पष्टयति - नहीति। दृष्टान्तदार्ष्टान्तिकयोः वैषम्यं चोदयति - नन्विति। अज्ञानाश्रयस्य परोक्षत्वेऽपि प्रश्ननैरर्थक्यम् , इ्त्याह - अप्रत्यक्षेणेति। अविद्यावतः अप्रत्यक्षत्वेऽपि तेन अविद्यासंबन्धे सिद्धेप्रष्टुः तव प्रश्नानर्थक्यसमाधिः न कश्चित् , इत्यर्थः। अबुद्धपराभिसन्धिः शङ्कते - अविद्याया इति। अविद्यावतः तत्परिहारात् न अन्येन प्रयतितव्यम् , इत्याह - यस्येति। ममैव अविद्यावत्वात् तत्परिहारे मया प्रयतितव्यम् , इति शह्कते - नन्विति। 
तर्हि प्रश्नानर्थक्यम् , इति सिद्धिान्ती स्वाभिसन्धिम् आह - जानासीति। आत्मानम् अविद्यावन्तं जानन्नपि तद्बिषयाध्यक्षाभावत् पृच्छामि, इति शङ्कते - जानामीति। अविद्यावतः अप्रत्यक्षत्वं वदता ()तस्य `अहमविद्यावान् ' अविद्याकार्यावत्त्वात् , व्यतिरेकेण मुक्तात्मवत, इति अनुमेयत्वं इष्टम् , इति अभ्युपेत्य दूषयति - अऩुमानेनेति। आत्मनः अविद्यासंबन्धग्रहे का अनुपपत्तिःॽ इति आशङ्क्य, ज्ञातैव आत्मा स्वस्य अविद्यासंबन्धं बुध्यतेॽ अन्यो वा ज्ञाताॽ इति विकल्प्य, आद्यं दूषयति - न हीति। तत्काले स्वस्य अविद्यां प्रति ज्ञातृत्वावस्थायाम् , इति यावत् । अविद्यां विषयत्वेन गृहेत्वा तज्ज्ञातृत्वेनैव उपयुक्तस्य आत्मनः तस्याः स्वात्मनि कुतः संबन्धज्ञातृत्वम् ॽ एकस्य कर्मकर्तृत्वविरोधात् , इत्याह - अविद्याया इति । दीतीयं निरस्यति - न चेति। यो ग्रहीता, स  न सम्भवति, इति संबन्धः। तद्विषयमिति। ज्ञातुः अविद्यायाश्च संबन्धः तच्छब्दार्थः। अनवस्थामेव प्रपञ्चयति - यदीति। आत्मनः स्वपरज्ञेयत्वायोगात् तस्मिन् अविद्यासंबन्धस्य अप्रामाणिकत्वात् नित्यानुभवगम्यत्वे स्थिते, फलितं आह - यदि पुनरिति। यदा च एवं, ()तदा इत्यध्याहार्यम् । ज्ञातुः आत्मनः न किञ्चिद्-दुष्यति इति, एतद् अमृष्यमाणः शङ्कते - नन्विति। किं ज्ञातृत्वं ज्ञानक्रियाकर्तृत्वम् ॽ ज्ञानस्वरूपत्वं वाॽ नाद्यः, तदनभ्युपगमात् तत्प्रयुक्तदोषाभावात् । द्वीतीये ज्ञातृत्वस्य औपचरिकत्वात् न तत्कृतो दोषोऽस्ति, इत्याह - नेत्यादिना। असत्यामपि क्रियायां क्रियोपचारं दृष्टान्तेन स्फुटयति - यथेति। आत्मनि वस्तुतः विक्रियाभावे भगवदनुमतिं दर्शयति - यथात्रेति। गीताशास्त्रं सप्तम्यर्थः। स्वत एव आत्मनि क्रियाद्यात्मत्वाभावः भगवता शास्त्रे यथोक्तः, तथैव व्याख्यातम् अस्माभिः, इति संबन्धः।
कथं तर्हि क्रियादिः आत्मनि भातिॽ तत्राह - अविद्येति। यथा वस्तुतो नास्ति आत्मनि क्रियादिः, उपचारात्तु भाति, तथा तत्र तत्र अतीतप्रकरणेषु भगवता कृतो यत्नः, इत्याह - तथेति। न केवलम् अतीतेष्वेव प्रकरणेषु वास्तवक्रियाद्यभावात् आत्मनि आद्यासिकी तद्धीः उक्ता, किन्तु वक्ष्यमाणप्रकरणेष्वपि तथैव भगवदभिप्रायदर्शनं भविष्यति, इत्याह - उत्तरेषु चेति। आत्मनि वास्तवक्रियाद्यभावे अध्यासाच्च तत्सिद्धौ, कर्मकाण्डस्य अविद्वदधिकारित्वप्राप्तौ, `विद्वान् यजेत' `ज्ञात्वा कर्मारभेत' इत्यादिशास्रविरोधः स्यात् , इति शङ्क्ते - हन्तेति। शास्रस्य व्यतिरेकविज्ञानाभिप्रायत्वात् अशनायाद्यतीतात्मधीविधरस्यैव  कर्मकाण्डाधिकारिता, इति अङ्गीकरोति - सत्यमिति। कथम् अज्ञस्यैैव कर्मधिकारित्वम् उपपन्नम् ॽ इत्याशङ्क्य, आह - एतदेव चेति। ज्ञानिनः ज्ञाननिष्ठायामेव अधिकारः, निष्ठान्तरे तु अज्ञस्यैव, इति उपसंहारप्रकरणे विशेषतः भविष्यति, इत्याह - सर्वेति। तदेव अनुक्रामति - समासेनेति। जीवब्रह्मणोः ऐक्याभ्युपगमे न किञ्चिद् अवद्यम्, इति उपसंहरति - अलमिति।। २ ।। 
अ.१३ शौ.३
एवं श्लोकद्वयं व्याख्याय श्लोकान्तरम् अवतारयति - इदमिति। कुत्र संग्रहोक्तिः उपयुज्येतेॽ  तत्राह - व्याचिख्यासितस्येति । प्रतिपत्तिसौकर्यार्थं संग्रहेक्तिः अर्थवती, इत्यर्थः। वक्ष्यमाणेऽर्थे श्रोतुः मनःसमाधानार्थं सूत्रितवाक्यार्थोपायविवरणप्रतिज्ञाम् अभिप्रेत्य आह - यन्निर्दिशष्टमिति। `इदं शरीरम् ' इति यन्निर्दिष्टं तच्छरीरं तच्छब्देन परामृशति, प्रकृतार्थत्वात् तस्य इति योजना। तत् क्षेत्रं ज्ञातव्यम् इति अध्याहारः। यच्चेति - येन रूपेण रूपवदिति, तदेव क्षेत्रं विषेष्यते। तस्य क्षेत्रस्य स्वकीयाः धर्माः जन्मादयः, तैर्विशिष्टस्य ज्ञेयत्वे हेयत्वं फलति। चशब्दपञ्चकस्य इतरेतरसमुच्चयार्थत्वम् आह - चशब्देति। विकारित्वेनापि हेयत्वं सूचयति - यद्विकारीति। यत् कार्यंम् , तत् सर्वं यस्मात् उत्पद्यते, तत् कारणत्वात् ज्ञातव्यम् , इत्याह - यत इति। क्षेत्रमिव क्षेत्रज्ञं  ज्ञातव्यं दर्शयति - स चेति। स ज्ञातव्य इति संबन्धः। चक्षुराद्युपाधिकृतदृष्ट्यादिशक्तिवशात् तस्य ज्ञातव्यत्वं सूचयति - यत्प्रमाव इति। तेन उक्तेन प्रभावेण तस्य ज्ञातव्यता इति शेपः। कथं यथा विशेषितं क्षेत्रं क्षेत्रज्ञो वा शक्यो ज्ञातुम् ॽ इत्याशङ्क्य, भगवद्वाक्यात् इत्याह - तदिति।। ३ ।।
अ.१३ शौ.४
श्लोकान्तरस्य तात्पर्यमाह - तदित्यादिना । विवक्षितम् - जिज्ञासितम् इत्यर्थः। स्तुतिफलमाह - श्रोत्रिति। न केवलम् आप्तोक्तेरेव क्षेत्रादियाथात्म्यं संभावितम् , किन्तु वेदवाक्यादपि, इत्याह - छन्दोभिश्चेति। ऋगादीनां चतुर्णाणपि वेदानां नानाप्रकारत्वं शाखाभेदात् इष्टम् । न केवलं श्रुतिस्मृतिसिद्धम् उक्तं याथात्म्यम् , किन्तु यौक्तिकं च, इत्याह - किञ्चेति। कानि तानि सूत्राणिॽ इत्याशङ्क्य आह - आत्मेत्येवेति। आदिपदेन `ब्रह्मविदाप्नोति परम् ', `अथ योऽन्यां देवताम् ' इत्यादीनि विद्याविद्यासूत्राणि उक्तानि। आत्मेति क्षेत्रज्ञोपादानम् , तच्च क्षेत्रोपलक्षणम् , तच्च क्षेत्रज्ञोपादानम् । `अथातो ब्रह्मजिज्ञासा' इत्यादीन्यपि सूत्राणि अत्र गृहीतानि अन्यथा छन्दोभिः इत्यादिना पौनरुक्त्यात् , इति मत्वा विशिनष्टि - हेतुमद्भिरिति।। ४ ।।
अ.१३ शौ.५
क्षेत्रादियाथात्म्यस्तुत्या प्रलोभिताय, किं तत् ॽ इति जिज्ञासवे यथोद्देशं क्षेत्रं निर्दिशति स्तुत्येति महत्वे हेतुमाह - सर्वेति। भूतशब्देन स्थूलानामपि विशेषाभावात् ग्रहे का हानिःॽ इत्याशङ्क्य, आह - स्थूलानीति। अहङ्कारः - अहंप्रत्ययलक्षण इति संबन्धः। भूतानां प्रतीतिकत्वेन अभिमानमात्रात्मत्वं मत्वा अहंकारं, विशिनष्टि - महाभूतेति। `महतः परम् ' इत्यादौ प्रसिद्धं महच्छब्दार्थम् अहङ्कारहेतुमाह - अहङ्कारेति। ईश्वरशक्तिः इत्युक्ते चैतन्यमपि शंक्येत, तदर्यमाह - ममेति। अवधारणरूपम् अर्थमेव स्फुटयति - एतावत्येवेति। पञ्चतन्मात्राणि अहङ्कारः महत् अव्याकृतम् इति अष्टधा भिन्नत्वम् । मूलप्रकृत्या सह तन्मात्रादिभेदानां समुच्चयः चकारार्थः। दश इन्द्रियाण्येव विभज्य व्युत्पादयति - श्रोत्रेत्यादिना। तदेव प्रश्नद्वारा स्फुटयति - किंतदिति। शब्दादिविषयशब्देन स्थूलानि भूतानि गृह्यन्ते। उक्तेषु तन्मात्रादिषु तन्त्रान्तरीयसंमतिमाह - तानीति।   `मूलप्रकृतिरविकृतिः महदाद्याः प्रकृतिविकृतयः सप्त। षोडशकश्च विकारः' इति पठन्ति।। ५ ।। 
अ.१३ शौ.६
अव्यक्ताहङ्कारादीनां त्रैगुण्याभिमानादिधर्मकत्वं प्रसिद्धमिति, शब्दादीनामेव ग्रहणे कर्मेन्द्रियाणां विषयानुक्तेः वैरूप्यप्रसङ्गात् , क्षेत्रनिरूपणस्य च प्रकृतत्वात् , स्वरूपनिर्देशेनैव तत्क्षेत्रं `यच्च यादृक्चे'ति व्याख्यातम् । इदानीम् इच्छादीनाम् आत्मविकारत्वनिवृत्तये क्षेत्रविकारत्वनिरूपणेन `यद्विकारि' इत्येतन्निरूपयन् मतान्तरनिवृत्तिपरत्वेन श्लोकमवतारयति - अथेति। सर्वज्ञोक्तिविरोधात् हेयं वैशेषिकं मतम् इति मत्वा उक्तम् - भगवानिति। उपलब्धजातीयस्य उपलभ्यमानस्य आदानेच्छायां हेतुमाह - सुखेति। इतिशब्दः हेत्वर्थः। सुखहेतुत्वात् तस्मिन् इच्छा, इत्यर्थः। इच्छां सुखतद्धेतुविषयत्वेन व्याख्याय आत्मधर्मत्वं तस्य व्युदस्यति - सेयमिति। तथापि कथं क्षेत्रान्तर्भूतत्वम् ॽ तत्राह - ज्ञेयत्वादिति। इच्छावत् द्वेषोऽपि धर्मः बुद्धेः, इत्याह - तथेति। कोऽसौ द्वेषःॽ यस्य बुद्धिधर्मत्वम् , तत्राह - यज्जातीयमिति। तस्यापि इच्छावत् क्षेत्रान्तर्भावमाह ० सोऽयिमिति। इच्छाद्वेषवत् बुद्धिधर्मः सुखमपि, इत्याह - तथेति। तस्यापि स्वरूपोक्त्या क्षेत्रान्तःपातित्वमाह - अनुकूलमिति। दुःखस्यापि स्वरूपोक्त्या क्षेत्रमध्यवर्तित्वमाह - दुःखमिति। देहेन्द्रियात्मवादौ व्युदसितुं क्षेत्रान्तर्भूतमेव सङ्घातं विभजते - देहेति। विज्ञानवादं प्रत्याह - तस्यामिति। तप्ते लोहपिण्डे वह्रेः अभिव्यक्तिवत् उक्तसंहतौ बुद्धिवृत्तिः अभिव्यज्यते। तत्र च अग्निः अभिव्यक्तः लोहपिण्डमेव अग्निबुद्ध्या ग्राहयति । तथा आत्मचैतन्यं बुद्धिवृत्तौ अभिव्यक्तं तामेव आत्मतया बोधयति। अतः ()तदाभासानुविद्धा सैव चेतना इत्युच्यते। सा च मुख्यचेतनं प्रति ज्ञेयत्वात् अतद्रूपत्वात् क्षेत्रमेव इत्यर्थः। धृतिस्वरूपोक्त्या क्षेत्रत्वं तस्या दर्शयति - धृतिरित्यादिना।
ननु - अऩ्येऽपि सङ्कल्पादयो मनोधर्माः सन्ति, ते किमिति अत्र क्षेत्रत्वेन नोच्यन्तेॽ तत्राह - सर्वेति। तस्य उपलक्षणार्थत्वे हेतुमाह - यत इति। इच्छादिवत् अस्मिन्नवसरे सङ्कल्पादीनामपि दर्शितत्वं सिद्धवत्कृत्य, प्रकरणविभागार्थं यतो भगवदुक्तं क्षेत्रमुपसंहरति, अतः युक्तम् इच्छादिग्रहस्य सर्वानु्क्तबुद्धिधर्मोपलक्षणार्थत्वम् इत्यर्थः। विरक्तस्य ज्ञानाधिकाराय वैराग्यार्थं क्षेत्रं व्याख्यातम् , इति अनुवदति - यस्येति। क्षेत्रभेदजातस्य व्यष्टिदेहविभागस्य सर्वस्य इत्यर्थः। संहतिः - समष्टिशरीरम् ।। ६ ।।
अ.१३ शौ.७
ननु - उक्ते क्षेत्रे, क्षेत्रज्ञो वक्तव्यः, तं हित्वा किमिति अन्यत् उच्यतेॽ तत्राह - क्षेत्रज्ञ इति। `अनादिमत् ' इत्यादिना वक्ष्यमाणविशेषणं क्षेत्रज्ञं स्वयमेव भगवान् विवक्षितविशेषणसहितं  `ज्ञेयं यत्तत् ' इत्यतः प्राक्तनग्रन्थस्य तात्पर्यमाह - अधुनेति। अमानित्वादिलक्षणं विदधाति, इति उत्तरत्र संबन्धः। ज्ञानसाधनसमुदायबोधनं कुत्र उपयुज्यतेॽ तत्राह - यस्मिन्निति। योग्यमविकृतमेव विवृणोति - यत्पर इति। `एतज्ज्ञान'मिति वचनात् कथमिदं ज्ञानसाधनम् इत्याशङ्क्य, आह - तमिति। तद्विधानस्य वक्तृद्वारा दार्ढ्यं सूचयति - भगवानिति। अमानित्वादिनिष्ठस्य अन्तर्धियो ज्ञानम् , इति नियमार्थमाह - अमानित्वमिति। मानः - तिरोहितोऽवलेपः। स च आत्मनि उत्कर्षारोपहेतुः, सोऽस्य इति मानी, न मानी अमानी, तस्य भावः अमानित्वम् , इति व्याकरोति - अमानित्वमित्यादिना । प्रतियोगिमुखेन अदम्भित्वं विवृणोति - अदम्भित्वमिति। वाङ्मनोदेहैः अपीडनं प्राणिनाम् - अहिंसनम् , तदेव अहिंसा इत्याह - अहिंसेति। परापराधस्य चित्तविकारकारणस्य प्राप्तावेव अविकृतचित्तत्वेन अपकारसहिष्णुत्वं क्षान्तिः, इत्याह - क्षान्तिरिति। अवक्रत्वम् - अकौटिल्यम् , यथाहृदयव्यवहारः सदा एकरूपप्रवृत्तिनिमित्तत्वं च, इत्यर्थः। `उपनीय तु यः शिष्यम् ' इत्यादिना उक्तम्  आचार्यं व्यवच्छिनत्ति - मोक्षेति। शुश्रूषादि, इति आदिपदं नमस्कारादिविषयम् । बाह्यम् आभ्यन्तरं च द्विप्रकारं शौचम् क्रमेण विभजते - शौचमित्यादिना। मनसो रागादि मलानाम् , इति संबन्धः। तदपनयोपायम् उपदिशति - प्रतिपक्षेति। रागादिप्रतिकूलस्य भावनाविषयेषु दोषदृष्ट्या वृत्तिः, तया इति यावत् । स्थिरभावमेव विशदयति - मोक्षेति। आत्मनो नित्यसिद्धस्य अनाधेयातिशयस्य कुतो विनिग्रहःॽ तत्राह - आत्मनइति।। ७ ।।  
अ.१३ शौ.८
न केवलम् अमानित्वादीन्येव ज्ञानस्य अन्तरङ्गसाधनानि, किन्तु वैराग्यादीन्यपि तथाविधानि सन्ति, इत्याह - किञ्चेति। दृष्टादृष्टेषु अनेकार्थेषु रागे तत्प्रतिबद्धं ज्ञानं नोत्पद्येत, इति मत्वा व्याकरोति - इन्द्रियेति। आविर्भूतो गर्वः अहङ्कारः, तदभावोऽपि ज्ञानहेतुः, इत्याह - अनहङ्कार इति। इन्द्रियार्थेषु वैराग्यम् उक्तम् उपपादयति - जन्मेति। प्रत्येकं दोषोनुदर्शनमित्युक्तम् , तत्र जन्मनि दोषानुदर्शनं विशदयति - जन्मनीति। यथा जन्मनि दोषानुसधानम् , तथा मृत्यौ दोषस्य सर्वमर्मनिकृन्तनादेः आलोचनं कार्यम् , इत्याह - तथेति। जन्मनि मृत्यौ च दोषानुसंधानवत् , जरादिष्वपि दोषानुसंधानं कर्तव्यम् , इत्याह - तथेति। व्याधिषु दोषस्य असह्यतारूपस्य अनुसंधानम् , दुःखेषु त्रिविधेष्वपि दोषानुसंधानं प्रसिद्धम् । व्याख्यानान्तरमाह - अथवेति। यथा जन्मादिषु दुःखान्तेषु दोषदर्शनम् उक्तम् , तथा तेष्वेव दुःखाख्यदोषस्य दर्शनं स्फुटयति - दुःखमित्यादिना। कथं जन्मादीनां बाह्मेन्द्रियग्राह्याणां दुःखत्वम् ॽ तत्राह - दुःखेति। जन्मादिषु दोषानुदर्शनकृतं फलमाह - एवमिति। वैराग्ये सति ()आत्मदृष्ट्यर्थं करणानां त दाभिमुख्येन प्रवृत्तिरिति, वैराग्यफलमाह - तत इति। जन्मदिदुःखदोषानुदर्शनम् ज्ञानहेतुषु किमिति उपसंख्यातम् ॽ इत्याशङ्क्य, वैराग्यद्वारा धीहेतुत्वात् इत्याह - एवमिति।। ८ ।।
अ.१३ शौ.९
ज्ञानस्य अन्तरङ्गमेव हेत्वन्तरम् आह - किञ्चेति। ननु - असक्तिरेव अभिष्वङ्गाभावः, तथा च पुनरुक्तिः `इत्याशङ्क्य' अभिष्वङ्गोक्तिद्वारा निरस्याति - अभिष्वङ्गोनामेतिं। अन्यस्मिन्नेष पुत्रादौ अनन्यत्वधिया तद्गते सुखादौ आत्मनि तद्भावनाख्यं सक्तिविशेषमेव उदाहरति - यथेति। उक्तविशेषणयोः आकाङ्क्षाद्बारा विषयमाह - क्वेत्यदिना। उक्तविशेषणयोः ज्ञानशब्दस्य उपपत्तिमाह - तच्चेति। सदा हर्षविषादशून्यभनस्त्वमपि ज्ञानहेतुः, इत्याह - नित्यं चेति। तदेव विभजते - इष्टेति। तस्य ज्ञानहेतुत्वं निगमयति - तच्तचैदिति।। ९ ।। 
अ.१३ शौ.१०
साधनान्तरमाह - किञ्चेति - अनन्ययोगमेव संक्षिप्तं व्यनक्ति - नेत्यादिना । उक्तधीद्वारा जाताया भक्तेः भगवति स्थैर्यं दर्शयति - नेति। तत्रापि ज्ञानशब्दः तद्धेतुत्वात् , इत्याह - सा चेति। देशस्य विविक्तत्वं द्विविधमुदाहरति - विविक्त इति। तदेव स्पष्टयति - अरण्येति। उक्तदेशसेवित्वं कथं ज्ञाने हेतुःॽ तत्राह - विविक्तेष्विति। आत्मादि, इति आदिशब्देन परमात्मा वाक्यार्थश्च उच्यते। ननु - अरतिविषयत्वेन अविशेषतो जनसंसन्मात्रं किमिति न गृह्यतेॽ तत्राह तस्या - इति। ()सतः सङ्गस्य भेषजम् इति उपलम्भात् इत्यर्थः।। १० ।। 
अ.१३ शौ.११
साधनान्तरमाह - किञ्चेति। आत्मादि, इति आदिशब्दः अनात्मार्थः। तद्विषयं ज्ञानं विवेकः तन्नित्यत्वम् - तत्रैव निष्ठावत्त्वम् , विवेकनिष्ठो हि वाक्यार्थज्ञानसमर्थो भवति। तेषां भावनापरिपाको नाम यत्नेन साधितानां प्रकर्षपर्यन्तत्वम् । तन्निमित्तं तत्त्वज्ञानम्  - ऐक्यसाक्षात्कारः। तत्फलालोचनं किमर्थम् ॽ इत्याशङ्क्य, आह - तत्त्वेति। प्रवृत्तिः स्यादिति। अतः तत्त्वज्ञानार्थदर्शनम् अर्थवत् , इति शेषः। ज्ञानस्य अन्तरङ्गहेतुम् उक्तम् उपसंहरति - एतदिति। किमिति तस्य विज्ञेयत्वम् ॽ इत्याशङ्क्य, आह - परिहरणायेति। तत्र हेतुः - संसारेति। तस्य प्रवृत्तिः - उत्पत्तिः, तद्धेतुत्वात् मानित्वादि त्याज्यम् , ज्ञाते च त्याज्यत्वे तेन तस्य ज्ञेयता, इत्यर्थः। इतिशब्दः साधनाधिकारसमसाप्त्यर्थः।। ११ ।।
अ.१३ शौ.१२
उत्तरग्रन्थमवतारयति - यथोक्तेति। अमानित्वादीनां ज्ञानत्वम् आक्षिपतिनन्विति। वस्तुपरिच्छेदकत्वात् ज्ञानत्वम् आशङ्क्य, आह - नहीति। परिच्छेदकत्वात् ज्ञानत्वम् , ज्ञानत्वात् परिच्छेदकत्वम् , इति अन्योन्याश्रयात् , इत्यभिप्रेत्य, आह - सर्वत्रेति। स्वार्थस्यैव ज्ञानं परिच्छेदकम् , इत्येतत् व्यतिरेकद्वारा विशदयति - नहीति। त्र्यतिरेकदृष्टान्तमाह - यथेति। अमानित्वादीनां ज्ञानत्वमाक्षिप्तं प्रतिक्षिपति - नैष दोष इति। तत्र हेतुत्वेन उक्तं स्मारयति - ज्ञानेति। तेषु ज्ञानशब्दे हेत्वन्तरमाहृ - ज्ञानेति। अमानित्वादोनां ज्ञानत्वमुक्त्वा ज्ञातव्यमवतारयति - ज्ञेयमिति। प्रश्नद्वारा ज्ञेयप्रवचनस्य फलमुक्त्वा प्ररोचनं कृत्वा तेन श्रोतुः आभिमुख्यमापादयितुं ()प्ररोचनफलोक्तिपरम्  अनन्तरवाक्यम् , इत्याह - किमित्यादिना । तदेव विशिनष्टि - अनादिमदिति। आदिमत्वराहित्यम् अव्याकृतस्याप्यस्ति, अतो विशेषं दर्शयति - किं तदिति। भोक्तुरपि भोग्यात् परत्वम् , इत्यतो विशिनष्टि - ब्रह्मेति । `अनादि' इत्येकं पदम् , `मत्परम् ' इति चापरम् , इति पदच्छेदात् न पुनरुक्तिरिति मतान्तरम् उत्थापयति - अत्रेति। एकपदत्वसंभवे किमिति पदद्वयम् ॽ इत्याशङ्क्य आह - बहुव्रीहिणेति। आदिः अस्य नास्तीति यो बहुव्रीहिणा उक्तः अर्थः, तस्मिन् आदिमत्वनिषेधे, नास्ति मतुपः अर्थवत्वमिति। मतुबानर्थक्यम् अनिष्टं स्यात् , इति मत्वा पदं छिन्दन्ति, इति पूर्वेण संबन्धः। आदिः अस्य नास्तीति, `अनादि' इत्युक्त्वा `प्तत्परम् ' इति उच्यमाने कोऽर्थः स्यात् ॽ इत्याशङ्क्य,आह - अर्थेति। उक्तव्याख्यानस्य अयुक्तत्वात् नायं पुनरुक्तिसमाधिः, इत्याह - सत्यमिति। अर्थासंभवं समर्थयते - ब्रह्मण इति। तथापि विशिष्टशक्तिमत्वं किं न स्यात् ॽ इत्याशङ्क्य, आह - विशिष्टेति। तथापि मतुपो बहुव्रीहिणा तुल्यस्यार्थस्य कथं नान र्थक्यम् ॽ तत्राह - तस्मादिति। अनादिमत्परं ब्रह्म, इत्यत्र पक्षान्तरं प्रतिक्षिप्य स्वपक्षः समर्थितः, संप्रति ब्रह्मणो ब्रह्मत्वादेव कार्यकारणात्मकत्वप्राप्तौ उक्तानुवादद्वारा `न सत् ' इत्यादि अवतारयति - अमृतत्वेति। सत् - कार्यम् , अभिव्यक्तनामरूपत्वात् , असत् - कारणम् , तद्विपर्ययात्, इति विभागः। ज्ञेयप्रवचनम् अनिर्वाच्यविषयत्वात् प्रक्रमप्रतिकूलम् , इति आक्षिपति - नन्विति। निर्विशेषस्य वस्तुनो ज्ञेयत्वात् तद्विषयं प्रवचनं प्रक्रमानुकूलम् इति, उत्तरमाह - नेत्यादिना। अनिर्वाच्यत्वेन `न सत्तन्नासत् ' इति उच्यमाने कथमिदम् अनुरूपम् ॽ इति पृच्छति - कथमिति। ब्रह्मात्मप्रकाशस्य सिद्धत्वात् तदर्थं विधिमुखेन उपदेशायोगात् अध्यस्ततद्धर्मनिवृत्तये निषेधद्वारा उपदेशस्य वेदान्तेषु प्रसिद्धेः आरोपितविशेषनिषेधरूपम् इदं प्रवचनमुचितम् , इति परिहरति - सर्वास्विति। ज्ञेयस्य ब्रह्मणो विधिमुखोपदेशायोगे हेतुमाह - वाच इति। ब्रह्मणः अस्तिशब्दावाच्यत्वे नरविषाणवत् नास्तित्वम् , इति अऩिष्टमाशङ्कते - ननु इति। एवम् उक्तेऽपि ब्रह्मणि किमायातम् ॽ इत्याशङ्क्या, आह - अथेति। ज्ञेयस्य अस्तिशब्दावाच्यत्वे व्याघातश्च, इत्याह - विप्रतिषिद्धं चेति। अस्तिशब्दावाचयत्वात् अवस्तु ब्रह्म इत्यत्र अप्रयोजकत्वम् आह - न तावदिति। नास्तिबुद्धिविषयत्वमेव अवस्तुत्वे निमित्तम् । अतः तदभावात् ब्रह्मणः नावस्तुता, इत्येतदेव व्यक्तीकर्तुं चोदयति - नन्विति। सर्वासां धियां अस्तिधीत्वेन नास्तिधीत्वेन वा अऩुगतत्वे अन्यतरधीगोचरत्वाभावे ब्रह्मणोऽनिर्वाच्यत्वम् दुर्वारम् , इति फलितमाह - तत्रेति। ब्रह्मणो घटादिवैलक्षण्यात् - उभयबुद्ध्यविषयत्वेऽपि न अनिर्वाच्यता, इत्याह - नेत्यादिना। घटादेः। इन्द्रियग्राह्यस्य उभयबुद्धिविषयत्वेऽपि ब्रह्मणः तदग्राह्यस्य ऩोभयधीविषयत्वम् तथाऽपि नानिर्वाच्यत्वम् , सच्चिदेकतानस्य शब्दप्रमाणात् अविषयत्वेन दृष्टत्वात् , इति उक्तमेव प्रपञ्चयति - यद्धीति। परीक्तं विरोधम् अनुवदति - यत्त्विति। श्रुत्यवष्टंभेन निराचष्टे - न विरुद्धमिति। सापि विरुद्धार्थत्वात् न मानम् , बोधकस्य अविरोधापेक्षत्वात् , इति शङ्कते - श्रुतिरिति। तस्या विरुद्धार्थत्वेन अप्रामाण्ये दृष्टान्तमाह - यथेति। प्राचीनवंशं करोति, इति पारलौकिकफलयज्ञानुष्ठानार्थं शालानिर्माणं प्रस्तुत्य, `को हि तद्वेद' इत्याद्या परलोकसत्वे सन्दिहाना यथा वि्रुद्धार्था श्रुतिरप्रमाणम् , एवं विदिताविदितान्यत्वश्रुतिरपि इत्यर्थः। नेयं श्रुतिः विरुद्धत्वेन अमानतया हातव्या, ब्रह्मणि अद्वितीये ()प्रत्यक्ताप्रतिपादनेन मानत्वात् , इति उत्तरमाह - न विदितेति।  
यत्तु विरुद्धार्थत्वे `को हि' इति िउदाहृतम् ; 
तदसत् , अर्थवादस्य विधिशेषस्य स्वार्ते अतात्पर्यात् , इत्याह - यदीति। यत्र जात्यादिमत्वं तत्र वाच्यत्वं यथा गवादौ, न ब्रह्मणि जतिमत्वम् , अतः तस्यावाच्यत्वात् निषेधेनैव बोध्यत्वम् , इत्याह - उपपत्तेश्चेति । नीच्यत इति । निषेधेनैव तस्य उपदेश इति शेषः। जात्यादिमतोऽर्थस्यैव वाच्यत्वम् तत्रैव सङ्गतिग्रहात् इति प्रपञ्चयति - सर्यो हीति। अश्रुतस्य, जात्यादिद्वारेण अज्ञातसङ्गतेर्वा शब्दस्य न बोधकत्वम् , अदृष्टेः, इत्याह - नान्यथेति। जात्यादेः सच्छब्दविषयत्वम् उदाहरति - तद्यथेत्यादिना। ब्रह्मणस्तु `अगोत्रमवर्णम् ' इत्यादिश्रुतेः जात्यादिमत्वांभावात् न शब्दवाच्यता, इत्याह - नत्विति। `केवलो निर्गुणश्च' इति श्रुतेः गुणद्वारा ब्रह्मणो न वाच्यता, इत्याह - नापीति। निष्क्रियत्वे मानमाह - निष्कलमिति। ब्रह्मणः अद्वितीयत्वस्य अशेषोपनिषत्सु सिद्धत्वात् ()द्विनिष्ठस्य संबन्धस्य तस्मिन्नसिद्धेः न तद्-द्वारापि तस्य वाच्यता, इत्याह - न चेति। ब्रह्मणि अभिधावृत्या शब्दाप्रवृत्तौ हेत्वन्तराण्याह - अद्वयत्वादिति। ब्रह्मणोऽवाच्यत्वे श्रुतिमपि संवादयति - यत इति।। १२ ।। 
अ.१३ शौ.१३
सर्वविशेषरहितस्य अवाङ्मनसगोचरस्य अदृष्टेः दृष्टेश्च विपरीतस्य, प्रप्ते बह्मणः शून्यत्वे, प्रत्यक्त्वेन इन्द्रियप्रवृत्त्यादिहेतुत्वेन कल्पितद्वैतस्यत्तास्फूर्तिप्रदत्वेन, ईश्वरत्वेन च सत्त्वं दर्शयन् आदौ देहादीनां प्रवृत्तिमतां स्थादिवत् अचेतनानां प्रेक्षापूर्वकप्रवृत्तिमत्वात् चेतनाधिष्ठितत्त्वम् अनुमिमानः, तत्प्रत्यक्चेतनं ब्रह्म, इत्याह - सच्छब्देति। तदस्तित्वमिति तच्छब्दः ज्ञेयब्रह्मार्थः। तदाशङ्केति। तच्छब्देन असत्वमुच्यते। ननु - सर्वदेहेषु पाणिपादम् अस्येति, कथं पाणीनां च पादानां च देहस्थत्वेन आत्मधर्मत्वम् ॽ तत्राह - सर्वेति। करणप्रवृत्तिः रथादिप्रवृत्तिवत् प्रेक्षापूर्वकप्रवृत्तित्वात् चेतनाधिष्ठातृपूर्विका, इत्यर्थः। उक्तप्रवृत्या चेतनास्तित्वसिद्धावपि कथं क्षेत्रज्ञास्तित्वम् ॽ इत्याशङ्क्य, चेतनस्यैव क्षेत्रोपाधिना क्षेत्रज्ञत्वात् चेतनास्तित्वं तदस्तित्वमेव, इत्याह - क्षेत्रज्ञश्चेति। तस्य क्षेत्रोपाधित्वेऽपि कथं पाणिपादाक्षिशिरोमुखादिमत्वम् ॽ इत्याशङ्क्य आह - क्षेत्रं चेति। अतश्च उपाधितः तस्मिन् विशेषोक्तः, इति शेषः। कथं तर्हि `न सत्तन्नासन् ' इति निर्विशेपोक्तिॽ इत्याशङ्क्य, आह - क्षेत्रेति। पाणिपादादिमत्वम् औपाधिकं मिथ्या चेत् , ज्ञेयप्रवचनाधिकारे कथं तदुक्तिःॽ इत्याशङ्क्य, आह - उपाधीति। मिथ्यारूपमपि ज्ञेयवस्तुज्ञानोपयोगि इत्यत्र वृद्धसंमतिमाह - तथा हीति। पाणिपादादीनाम् अन्यगतानाम् आत्मधर्मत्वेन आरोप्य व्यपदेशे को हेतुःॽ इति, चेत् , तत्राह - सर्वत्रेति। ज्ञेयस्य ब्रह्मणः, शक्तिः - सन्निधिमात्रेण प्रवर्तनसामर्थ्यम् , तत् सत्त्वं निमित्तीकृत्य स्वकार्यवन्तो भवन्ति  पाण्यादयः इति कृत्वा, इति योजना। `सर्वतोऽक्षि' इत्यादौ उक्तमतिदिशति - तथेति। तत् ज्ञेयं यथा सर्वतः पाणिपादम् इति ऴ्याख्यातं तथा, इति उक्तमेव  स्फुटयति - सर्वत इति। `सर्वतोऽक्षि' इत्यादेः अक्षरार्थमाह - सर्वतोऽक्षीति। अक्षिश्रवणवत्वम् अवशिष्टज्ञानेन्द्रियवत्त्वस्य, पाणिपादमुखवत्वं च अविशिष्टकर्मेन्द्रयवत्त्वस्य मनोबुद्ध्यादिमत्त्वस्य च उपलक्षणम् । एकस्य सर्वत्र पाण्यादिमत्वं साधयति - सर्वमिति।। १३ ।।
अ.१३ शौ.१४
आरोपादृते साक्षादेव ज्ञेयस्य पाण्यादिमत्त्वमाशङ्क्य, आह - उपाधीति। इन्द्रियविशेषणीभूतसर्वशब्दात् ज्ञेयोपाधित्वन्यायाविशेषाच्च अत्र बुद्ध्यादेरपि ग्रहणम् , इत्याह - अन्तःकरणे चेति। श्रोत्रादीनां ज्ञेयोपाधित्वस्य मनोबुद्धिद्वारात्वादपि तयोः इह ग्रहणम् , इत्याह - अपि चेति। तयोरपि इह उपादाने फलितमाह - इत्यत इति। अक्षरार्थमुक्त्वा वाक्यार्थमाह - सर्वेति। उपाधिद्वारा कल्पितव्यापारवत्वे मानमाह - ध्यायतीति।  कल्पितमेव अस्य व्यापारवत्वम् , न वास्तवम् , इत्यत्र भगवतोऽपि संमतिम् आकाङ्क्षाद्वारा दर्शयति - कस्मादित्यादिना । सर्वकरणराहित्ये फलमाह - अत इति । साक्षादेव ज्ञेयस्य वेगवद्विहरणादिक्रियावत्ताया मान्त्रवर्णिकत्वात् , कुतोऽस्य करणव्यापारैः अव्यापृतत्वम् ॽ इत्याशङ्क्य, अनुवादपूर्वकं मन्त्रस्य प्रकृतानुगुणत्वमाह - यस्त्विति। करणगुणानुगुण्यभजनमन्तरेण साक्षादेव जवनादिक्रियावत्त्वप्रदर्शनपरत्वे मन्त्रस्य मुख्यार्थत्वं स्यात् , इत्याशङ्क्य, तदसंभावत् नैवम् इत्याह - अन्ध इति । अर्थवादस्य श्रुते अर्थे तात्पर्याभावात् न प्रकृतप्रतिकूलता, इत्यर्थः। सर्वकरणराहित्यं तदूव्यापारराहित्यस्य उपलक्षणम् , इत्यङ्गीकृत्य, ()उक्तमेव हेतुं कृत्वा वस्तुतः सर्वसङ्गविवर्जितत्वम् आह - यस्मादिति। वस्तुतः सर्वसङ्गाभावेऽपि सर्वाधिष्ठानत्वम् आह - यद्यपीति। स्वसत्तामात्रेण अधिष्ठानतया सर्वं पुष्णाति, इत्येतत् उपपादयति - सदिति। विमतम् , सति कल्पितम् , प्रत्येकं सदनुविद्धधीबोध्यत्वात् , प्रत्येकं चन्द्रभेदानुविद्धधीबोध्यचन्द्रभेदवत्, इत्यर्थः। सर्वं सदास्पदम् , इत्ययुक्तम् , मृगतृष्णिकादीनां तदभावात् , इत्याशङ्क्य, आह - नहीति। तेषामपि कल्पितत्वे निरधिष्ठानत्वायोगात् निरूप्यमाणे तदधिष्ठानं सदेवेति, सर्वस्य सति कल्पितत्वम् अविरुद्धम् , इत्यर्थः। सर्वाधिष्ठानत्वेन, ज्ञेयस्य ब्रह्मणः अस्तित्वमुक्तम् उपसंहरति - अत इति । इतश्च ज्ञेयं ब्रह्मास्ति, इत्याह - स्यादिदं चेति। नहि तस्य उपलब्धृत्वं असत्वे सिध्यति, इत्यर्थः।। १४ ।। 
अ.१३ शौ.१५
इतोपि ज्ञेयं ब्रह्मास्ति, इत्याह - किञ्चेति। `बहिः' इति व्याख्येयमादाय व्याचष्टे - त्वगिति। भूतेभ्यो बहिः - बाह्यविषयाद्यात्मकम् , इत्यर्थः। कथम् अनात्मन एव आत्मत्वम् ॽ कल्पनया इत्याह - आत्मत्वेनेति। अन्तःशब्दार्थमाह - तथेति। भूतानां - चराचराणाम् , अन्तः मध्ये, प्रत्यग्भूतमित्यर्थः। द्वितीयं पादमवतार्थ व्याचष्टे - बहिरित्यादिना। यत् मध्ये भूतात्मकं नानाविधदेहात्मना भासमानम् , तदपि ज्ञेयान्तर्भूतं तत्त्वं सत् , इत्यर्थः। कथं चराचरात्मनो भूतजातस्य ज्ञेयत्वम् ॽ तत्राह - यथेति। अधिष्ठाने रजज्वां कल्पितसर्पादेः अन्तर्भाववत् देहाभासस्यापि ज्ञेयान्तर्भावात् , नासत्त्वं मध्येज्ञेयस्य शङ्कितव्यम् , इत्यर्थः। सर्वात्मकं चेत् ज्ञेयम् , सर्वैः इदमिति। किमिति। न गृह्येतॽ इति शङ्कते - यदीति। इदमिति। ग्राह्यत्वयोग्यत्वाभावात् , नेत्याह - उच्यतइति। सर्ववस्त्वात्मना भासते, तदयोग्यत्वं कथम् ॽ इत्याशङ्क्य आह - सत्यमिति। सूक्ष्मत्वेऽपि किं स्यात् ॽ इत्याशङ्क्य, आह - अत इति। सूक्ष्मत्वम् - अतीन्द्रियत्वम् । तस्य अविज्ञेयत्वे कुतः तज्ज्ञानान्मुक्तःॽ तत्राह - अविदुषामिति। विशेषणफलमाह - विदुषां त्विति। तेषामात्मत्वेन ज्ञातं चेत् , तथं दूरस्थत्वम् ॽ इत्याशङ्क्य, आह - अविज्ञाततयेति। कथं तर्हि तस्य प्रत्यक्त्वम् ॽ तत्राह - अन्तिके चेति। विद्वदविद्वदूभेदापेक्षया `दूरात्सुदूरे तदिहान्तिके च' इति श्रुतिः। तदर्थः अत्र प्रसङ्गात् अनूदित इत्यर्थः।। १५ ।। 
अ.१३ शौ.१६
ज्ञेयस्यास्तित्वे हेत्वन्तरमाह - किञ्चेति। तद्धि प्रतिदेहं नभोवत् एकम् , तद् -भेदेमानाभावात् , भिन्नत्वे च घटवत् अनात्मत्वापातात् अतः अद्वितीयम् , सर्वत्र प्रत्यग्भूतं ज्ञेयं नास्तीति अतिसाहसम् इत्याह - अविभक्तं चेति। कथं तर्हि देहादेः भेदधीःॽ इत्याशङ्क्य कल्पनया इत्याह - भूतेष्विति। तत्र हेतुः - देहेष्विति। कार्याणां स्थितिहेतुत्वाच्च ज्ञेयमस्ति, इत्याह - भूतेति। ()निमित्तोपादानतया तेषां प्रलये प्रभवे च कारणत्वाच्च तदस्ति, इत्याह - प्रलयेति। तहि कार्यकारणत्वस्य वस्तुत्वात् नाद्वैतम् , इत्याशङ्क्य, आह - यथेति।। १६ ।।
अ.१३ शौ.१७
इतोऽपि ज्ञेयस्यास्तित्वम् , इत्याह - किञ्चेति। हेत्वन्तरमेव स्फोरयितुं शङ्कते - सर्वत्रेति। न तत् तमो मन्तव्यम् , इत्याह - नेति। तर्हि किं तस्य रूपम् ॽ इति पृच्छति - किं तर्हीति। तत्रोत्तरम् - ज्योतिषामिति। सूर्यादीनां च प्रकाशकत्वात् अस्ति ज्ञेयं ब्रह्म, इत्याह - ज्योतिषामिति। तदेव उपपादयति - आत्मेति। तत्र श्रुतिद्वयं प्रमाणयति - येनेति। उक्तेऽर्थे वाक्यशेषमपि दर्शयति - स्मृतेश्चेति। ज्ञेयस्य अतमस्त्वेपि तमःस्पृष्टत्वम् आशङ्क्य उक्तम् - तमस इति। उत्तरार्धस्य तात्पर्यमाह - ज्ञानादेरिति। उत्तंभनम् - उद्दीपनम् - प्रकटीकरणम् , इति यावत् । ज्ञानम् अमानित्वादि , करणव्युत्पत्त्या, इति शेषः। ज्ञानगम्यम् - ज्ञेयमिति पुनरुक्तिं शङ्कित्वा उक्तम् - ज्ञेयमिति। उक्तत्रयस्य बुद्धिस्थतया प्राकट्यं प्रकटयति - तदेतदिति। तत्र अनुभवं अनुकूलयति - तत्रैवेति।। १७ ।।
अ.१३ शौ.१८
त्वमर्थशुद्ध्यर्थं सविकारं क्षेत्रम् , पदवाक्यार्थविवेकसाधनं च अमानित्वादि, तत्पदार्थ च शुद्धम्, तद्भावोक्त्यर्थं उक्त्वा तेषां फलम् उपसंहरति - यथोक्तेति। पूर्वाधं विभजते - इत्येवमिति। वक्तव्यान्तरे सति, किमिति त्रितयमेव संक्षिप्य उपसंहृतम् , तत्राह - एतावानिति। उत्तरार्धम् आकाङ्क्षाद्वारा अवतारयति - अस्मिन्निति। ईश्वरे समर्पित सर्वात्मभावमेव अभिनयति - यत्पश्यतीति। विज्ञाय - लब्ध्वा, इत्यर्थः।। १८ ।। 
अ.१३ शौ.१९
`प्रकृतिम् 'इत्यादि वक्ष्यमाणम् अनन्तरपूर्वग्रन्थसंबन्धि, इत्याशङ्क्य व्यवहितेन संबन्धर्थं व्यवहितमनुवदति - तत्रेति। तयोश्च प्रकृत्योः उक्तं भूतकारणत्वम् इत्याह - एतदिति। भूतानामिव प्रकृत्योरपि प्रकृत्यन्तरापेक्षया अनवस्थानात् , न भूतयोनिता, इति शङ्क्ते - क्षेत्रेति। तत्र अकृताभ्यागमादिवारणाय बन्धस्य निदानज्ञानार्थम् आत्मनो विक्रियावत्वादिदोषनिरासार्थं च प्रकृतिपुरुषयोः अनादित्वं क्षेत्रत्वेनोक्तानां प्रकृतिं प्रति  विकारभावं च दर्शयति - अयमर्थ इति। `स च यो यत्स्वभावश्च' इति उद्दिष्टं व्याचष्टे - प्रकृतिमिति। ईश्वरस्य अपरा प्रकृतिः अत्र प्रकृतिशब्देन उक्ता, परा तु प्रकृतिः जीवाख्या पुरुषशब्देन विवक्षिता, इति व्याकरोति - ईश्वरस्येति। तयोरनादित्वं व्युत्पादयति - नेत्यादिना। तत्र युक्तिमाह - नित्यत्वादीश्वरस्येति। ईश्वरस्य उक्तप्रकृतिद्वयवत्वं कथम् ॽ इत्याशङ्क्य, आह - प्रकृतीति। तस्य जगज्जन्मादौ स्वातन्त्र्यमेव ईश्वरत्वम् , न प्रकृतिद्वयवत्वम् , इत्याशङ्क्य, आह - याभ्यामिति। प्रकृत्योः अनादित्वं कुत्रोपयुक्तम् ॽ इत्याशङ्क्य, आह - ते इति। मतान्तरमाह - नेत्यादिना। तयोर्मूलकारणत्वाभावे कस्य तदेष्टव्यम् ॽ इत्याशङ्क्या, आह - तेन हीति। प्रकृत्योरेव मूलकारणत्वे श्रुतिस्मृतिसिद्धम् ईश्वरस्य तथात्वं न स्यात् , इत्याह - यदीति। प्रकृतिद्बयस्य कार्यत्वपक्षं प्रत्याह - तदसदिति। किं च प्रकृतिद्वयमनपेक्ष्य ईश्वरस्य संसारहेतुत्वे स्वातन्त्र्यात् मुक्तानामपि ततः संसाराप्तेः अनिषेधात् मोक्षशास्त्राप्रामाण्यात् न तस्यैव संसारहेतुता, इत्याह - संसारस्येति। निर्निमित्तत्वं प्रकृतिद्वयापेक्षामृते परस्यैव निमित्तत्वम् , इति यावत् । किं च कार्यत्वे प्रकृत्योः तदुदयात्पूर्वं बन्धाभावे तद्विश्लेषात्मनो मोक्षस्याभावात् कदाचित् उभयाभावे पुनस्तदप्रसङ्गात् न प्रकृतिद्वयस्य कार्यता, इत्याह - बन्धेति। प्रकृत्योः मूलकारणत्वे नानुपपत्तिः, इत्याह - नित्यत्व इति। स्वपक्षे दोषाभावं प्रश्नपूर्वकं प्रपञ्चयति - कथमित्यादिना। संक्षवः - सत्ताप्रापको हेतुः। प्रकृतेरनादित्वे विकाराणां गुणानां च तस्कार्यत्वात् आत्मनो निर्विकारत्वं निर्गुणत्वं च सिध्यति, इति भावः।। १९ ।।
अ.१३ शौ.२०
विकाराणां गुणानां प्रकृतेश्च स्वरूपम् आकाङ्क्षाद्वारा निर्णेतुम् उत्तरश्लोकपूर्वार्धं पातयति - के पुनरिति। पुरुषस्य अनादित्वकृतं बन्धहेतुत्वमाह - पुरुष इति । पूर्वार्धं व्याचष्टे - कार्यमित्यादिना। ज्ञानेन्द्रियपञ्चकम् ,  कर्मेन्द्रियपञ्चकम् , मनः, बुद्धिः, अहङ्कारश्च इति त्रयोदश करणानि। तथापि, भूतानां विषयाणां च ग्रहणात् कथं तेषां प्रकृतिकार्यताॽ इत्याशङ्क्य, आह - देहेति। तथापि, गुणानां इहाग्रहणात् न प्रकृतिकार्यत्वम् , तत्राह - गुणाश्चेति। उक्तरीत्या निष्पन्नमर्थमाह - एवमिति। पाठान्तरमनूद्य व्याख्यापूर्वकम् अर्थाभेदमाह - कार्येत्यादिना। व्याख्यान्तरमाह - अथवेति। एकादश इन्द्रियाणि, पञ्चविषया इति षोडशसंख्याकविकारः अत्र कार्यशब्दार्थः, महान् , अहङ्कारः, ()भूततन्मात्राणि, मूलप्रकृतिः इत्यर्थः। उत्तरार्धस्य तात्पर्यम् आह - पुरुषश्चेति। तस्य परमात्मत्वं व्यवच्छिनत्ति - जीव इति। तस्य प्राणधारणनिमित्तस्य तदर्थं चेतनत्वमाह - क्षेत्रज्ञ इति। तस्य अनौपाधिकत्वं वारयति - भोक्तेति। तयोः संसारकारण्त्वम् उपपादयितुं शङ्कते - कथमिति। अन्वयव्यतिरेकाभ्यां तयो() तथात्वम् इत्याह - अत्रेति। तत्र व्यतिरेकं दर्शयति - कार्येति। न हि नित्यमुक्तस्यात्मनः स्वतः संसारोऽस्ति, इत्यर्थः। इदानीम् अन्वयमाह - यदेति। अन्वयादिफलम् उपसंहरति - अत इति । आत्मनोऽविक्रियस्य संसरणं नोचितम् , इत्याक्षिपति - कः पुनरिति। सुखदःखान्यतरसाक्षात्कारो भोगः , स च अविक्रियस्यैव द्रष्टुः संसारः, तथाविधभोक्तृत्वम् अस्य संसारित्वम् , इति उत्तरमाह - सुखेति। श्लोकव्याख्यासमाप्तौ  इति शब्दः।। २० ।। 
अ.१३ शौ.२१
श्लोकान्तरं प्रश्नोत्तरत्वेन अवतारयति - यदिति। निमित्तं वक्तुम् आदौ संसारित्वमस्य अविद्यौक्याध्यासात्, इत्याह - पुरुष इति। यस्मात् प्रकृतिम् आत्मत्वेन गतः, तस्मात् भुङ्कते, इति योजना। गुणविषयं भोगम् अभिनयति - सुखीति। अविद्यायाः भोगहेतुत्वात् किं कारणान्वेषणया, इत्याशङ्क्य, आह - सत्यामपीति। सङ्गस्य जन्मादौ संसारे प्रधानहेतुत्वे मानमाह - स यथेति। उक्ते अर्थे द्वितीयार्धमवतार्य व्याचष्टे - तदेतदित्यादिना। साध्याहारं योजनान्तारमाह - अथवेति। सदसद्योनीः विविच्य व्याचष्टे - सद्योनय इति। योनिद्वयनिर्देशात् मध्यमवर्तिन्यो मनुष्ययोनयोऽपि ध्वनिता इत्याह - सामर्थ्यादिति। सङ्गस्य संसारकारणत्वे, ऩ अविद्यायाः तत्कारणत्वम् , एकस्मादेव हेतोः तदुपपत्तेः, इत्याशङ्क्य, आह - एतदिति। अविद्या उपादानम् , सङ्गो निमित्तम् , इति उभयोरपि कारणत्वं सिध्यति, इत्यर्थः। द्विविधहेतूक्तेः विवक्षितं फलमाह -
तच्चेति। सासङ्गस्य अज्ञानस्य स्वतोऽनिवृत्तेः तन्निवर्तकं वाच्यम् , इत्याशङ्क्य, आह - अस्येति। वैराग्ये सति संन्यासः, तत्पूर्वकं च ज्ञानं सासङ्गाज्ञाननिवर्तकम् ; इत्यर्थः उक्ते ज्ञाने मानमाह - गीतेति। अध्यायादौ च उक्तं ज्ञानम् , उदाहृतम् , इत्याह - तच्चेति। ()तदेव ज्ञानं `यज्ज्ञात्वा' इत्यादिना `न सत्तन्नासत् ' इत्यन्तेन अन्यनिषेधेऩ, `सर्वतः पाणिपादम् ' इत्यादिना च अतद्धर्माध्यासेन उक्तम् , इत्याह - यज्ज्ञात्वेति।। २१ ।। 
अ.१३ शौ.२२
प्रकृतस्यैव मोक्षहेतोर्ज्ञानस्य साक्षान्निर्देशाय उत्तरश्लोकम् उत्थापयति - तस्येति। कार्यकारणानां व्यापारवतां समीपे स्थितः सन्निधिमात्रेण तेषां साक्षी इत्येवमर्थत्वेन उपद्रष्टा इति पदं व्याचष्टे - समीपस्थ इति। लोकिकस्येव द्रष्टुः अस्यापि स्वव्यापारविशिष्टतया निष्क्रियत्वविरोधमाशङ्क्य, आह - स्वयमिति। स्वाव्यापारादृते सन्निधिरेव द्रष्ट्रत्वम् । दृष्टान्तेन स्पष्टयति - यथेति। उपद्रष्टा इत्यस्य अर्थान्तरमाह - अथवेति। बहूनां द्रष्टृत्वेऽपि कस्य उपद्रष्ट्वत्वम् ॽ तत्राह - तेषामिति। उपोपसर्गस्य सामीप्यार्थत्वेन प्रत्यगर्थत्वात् , तत्रैव सामीप्यावसानात् , प्रत्यगात्मा च द्रष्टा च इति, उपद्रष्टा सर्वसाक्षी, प्रत्यगात्मा इत्यर्थः। उक्तमेव व्यनक्ति - यत इति । यथा यजमानस्य ऋत्विजां च यज्ञकर्मणि गुणं दोषं वा सर्वयज्ञाभिज्ञः सन् उपद्रष्टा विषयीकरोति, तथा अयमात्मा चिन्मात्रस्वभावः सर्वं गोचरयतीति, उपद्रष्टेति पक्षान्तरमाह - यज्ञेति।   `अनुमन्ता च' इत्येतत् व्याकरोति - अनुमन्तेति। ये स्वयं कुर्वन्तो व्यापारयन्तो भवन्ति. तेषु कुर्वत्सु  सत्सु, याः तेपां क्रियाः, तासु पार्श्वस्थस्य परितोषः अनुमननम्। तच्च अनुमोदनं, तस्य सन्निधिमात्रेण कर्ता यः, सोऽनुमन्ता इत्यर्थः। व्याख्यान्तरमाह - अथवेति। तदेव स्फुटयति - कार्येति। अर्थान्तरमाह - अथवेत्यादि । भर्ता इति पदमादाय, किं भरणं नामॽ इति पृच्छति - भर्तेति। तद्रूपं निरूपयन् आत्मनो भर्तृत्वं साधयति - देहेति। भोक्ता इत्युक्ते क्रियावत्वे प्राप्ते, भोगः चिदवसानता इति न्यायेन विभजते - अग्नीति। विशेषणान्तरमादाय व्याचष्टे - महेश्वर इति। परमात्मत्वम् उपपादयति - देहादीनामिति। अविद्यया कल्पितानाम् , इति संबन्धः। परमत्वम्  - प्रकृष्टत्वम् , सः पूर्वेक्तविशेषणवान् , इति यावत् परमात्मशब्दस्य प्रकृतात्मविषयत्वे श्रुतिमनुकूलयति - अन्तइति। तस्य ताटस्थ्यं प्रश्नद्वारा प्रत्याचष्टे - क्वेति। कस्मात् परत्वम् ॽ तदाह - अव्यक्तादिति। तत्रैव वाक्यशेषानुकूल्यम् आह - उत्तम इति । सोऽस्मिन् देहे परः पुरुषः, इति संबन्धः। शोधितार्थयोः ऐक्यज्ञानं प्रागुक्तं फलोक्त्या स्तौति - क्षेत्रज्ञं चेति।। २२ ।।  
अ.१३ शौ.२३
यथोक्तप्रकारेण - जीवेश्वरादि सर्वकल्पनाधिष्ठानत्वेन, इत्यर्थः, साक्षादपरोक्षत्वेन, इति यावत्। यथोक्ताम् - अनादिं अनिर्वाच्यां, सर्वानर्थोपाधिभूताम् , इत्यर्थः। विद्ययाप्रागुक्तैकत्वगोचरया प्रकृतिम् अविद्यारूपां सकार्याम् अभावमापादितां यो वेत्ति, इति संबन्धः सर्वप्रकारेण - विहितेन निषिद्धेन च इत्यर्थः। पुनर्नकारः अन्वयार्थः। निपातसूचितं न्यायमाह - अपीति। `न स भूयोऽभिजायते' इत्युक्तमाक्षिपति - नन्विति। ज्ञानोत्पत्त्यनन्तरं जन्माभावस्योक्तत्वात् पुनर्देहारम्भमुपेत्य नाक्षेपः स्यात् , इत्याशङ्क्य, आह - यद्यपीति। तथापि स्युस्त्रीणि जन्मामि इति संबन्धः वर्तमानदेहे ज्ञानात्पूर्वोत्तरकालानां कर्मणआं फलमदत्वा नाशायोगात् जन्मद्वयमावश्यकम् । अतीतानेकदेहेष्वपि कृतकर्मणां `नाभुक्तं क्षीयते कर्म' इत्येव स्मृतेः अदत्वा फलमनाशात् अस्ति तृतीयमपिजन्म, इत्याह - प्रागिति। फलदानं विनापि कर्मनाशे दोषमाह - कृतेति। न युक्त इति कृत्वा फलमदत्वा कर्मनाशो न, इति शेषः। विमतानि कर्माणि, फलमदत्वा न क्षीयन्ते, वैदिककर्मत्वात् , आरब्धकर्मवत्  , इति मत्वा आह - यथेति। नाशो न ज्ञानात् इति  ()शेषः। ननु अनारब्धकर्मणां ज्ञानात् नाशो युक्तः अप्रवृत्तफलत्वात् । आरब्धकर्मणां तु प्रवृत्तफलत्वेन बलवत्वात् न ज्ञानात् तन्निवृत्तिः इति। नेत्याह - न चेति। अज्ञानोत्थत्वेन ज्ञानविरोधित्वाविशेषात् प्रवृत्ताप्रवृत्तफलत्वम्  अनुपयुक्तम् इति भावः। कर्मणां फलमदत्वा नाशाभावे फलितमाह - तस्मादिति। ननु - कर्मणां बुहुत्वात् तत्फलेषु जन्मसु कुतः त्रित्वम् ॽ आरम्भककर्मणां त्रिप्रकारकत्वात् इति चेत् , न, ()अनारब्धत्वेन एक प्ररारत्वसंभवात् , तत्राह - संहतानीति। नास्ति ज्ञानस्य ऐकान्तिकफलत्वम् इति शेषः। उक्तकर्मणां जन्मानारम्भकत्वे प्रागुक्तं दोषम् अनुभाष्य, तस्य अतिप्रसञ्जकत्वमाह - अन्यथेति। सर्वत्रेति - आरब्धकर्मस्वपि, इति यावत् । फलजनकत्वानिश्चयः - अनाश्वासः। कर्मणां जन्मानारम्भकत्वे कर्मकाण्डानर्थक्यं दोषान्तरमाह - शास्रेति। अनारब्धकर्मणां सत्यपि ज्ञाने जन्मान्तरारम्भकत्वध्रौव्ये फलितमाह -इत्यत इति। श्रुत्यवष्टभेन परिहरति - नेत्यादिना। 
ज्ञानात् अनारब्धकर्मदाहे भगवतोऽपि संमतिमाह - इहापीति। ज्ञानाधीनसर्वकर्मदाहे `सर्वधर्मान् परित्यज्य' इति वाक्यशेषोऽपि प्रमाणीभवति, इत्याह - वक्ष्यति चेति। ज्ञानात् अनारब्धाशेषकर्मक्षये युक्तिरपि वक्तुं शक्या इत्याह - उपपत्तेश्चेति। तामेव विवृणोति - अविद्येति। अज्ञस्य अविद्यास्मितारागद्वेषाभिनिवेशाख्यक्लेशात्मकानि सर्वानर्थबीजानि, तानि निमित्तीकृत्य यानि धर्माधर्मकर्माणि तानि जन्मान्तरारम्भकाणि। यानि तु विदुषो विद्यादग्धक्लेशबीजस्य प्रतिभासमात्रशरीराणि कर्माणि न तानि शरीरारम्भकाणि दग्धपटवत् अर्थक्रियासामर्थ्याभावात् इत्यर्थः। प्रतीतमात्रदेहानां कर्माभासानां न फलारम्भकता, इत्यस्मिन्नर्थे भगवतोऽपि संमतिमाह - रह इहापीति।
तत्त्वज्ञानादूर्ध्वं प्रातीतिकक्लेशानां कर्मद्वारा देहानारम्भकत्वे वाक्यान्तरमपि प्रमाणयति - बीजानीति। ज्ञानानन्तरभाविकर्मणां ज्ञानेन दाहमङ्गीकरोति - अस्त्विति। विरोधिग्रस्तानामेव उत्पत्तिः इति हेतुमाह - ज्ञानेति। अस्मिन् जन्मनि जन्मान्तरे वा ज्ञानात् पूर्वभाविकर्मणां न ततो दाहः, विगेधिन विना प्रवृत्तेः, इत्याह - नत्विति। श्रुतिस्मृतिविरोधात् नैवमिति परिहरति - नेत्यादिना। सर्वशब्दश्रुतेः सङ्कोचं शङ्कते - ज्ञानेति। प्रकारणादिसङ्कोचकाभावान् ऩैवमित्याह - नेति। आक्षेपदशायाम् उक्तमनुमानम् अनुवदति - यत्विति। आभासात्वात् इदमसाधकम् इति दूषयति - तदसदिति। व्याप्त्यादिसत्वे कथम् आभाप्तत्वम् ॽ इति पृच्छति - कथमिति। प्रवृत्तफलत्वोपाधिना हेतोर्व्याप्तिभङ्गात् आभासत्वधीः इत्याह तेषामिति। तदेव प्रपञ्चयति - यथेत्यादिना । धनुपः सकाशात् इषुर्मुक्तो बलवत्प्रतिबन्धकाभावे मध्ये नं पतति। तथा प्रबलप्रतिबन्धकं विना प्रवृत्तफलानां कर्मणां भोगादृते न क्षयः। न च तत्त्वज्ञानं तादृक् प्रतिबन्धकम्, उत्पत्तावेव पूर्वप्रवृत्तेन कर्मणा प्रतिबद्धशक्तित्वात् इत्यर्थः। यत्र ज्ञानेन अदाह्यत्वम् , तत्र प्रवृत्तफलत्वम् , इत्यन्दयेऽपि, यत्र अप्रवृत्तफलत्वम् , तत्र ज्ञानदाह्यत्वम् , इति न व्यतिरेकसिद्धिः, इत्याशङ्क्य आह -  स एवेति। प्रवृत्तौ निमित्तभूतोऽनारब्धो वेगोऽनेनेति विग्रहः। स्वाश्रयस्थानि - साभासान्तःकरणानष्ठानि , इति यावत् । विमतानि, तत्त्वधीनिमित्तनिवृत्तीनि, तत्कृतकारणनिवृत्तित्वात् रज्जुसर्पदिवत् , इति व्यतिरेकसिद्धिः, इति भावः। विदुषो वर्तमानदेहपाते देहहेत्वभावात् तत्त्वधीः ऐकान्तिकफला, इति उपसंहरति - पतित इति ।। २३ ।।
अ.१३ शौ.२४
`ज्ञेयं यत्तत् ' इत्यादिना तत्पदार्थः त्वंपदार्थश्च अनन्तरमेव शोधितौ, तयोरैक्यं च `क्षेत्रज्ञं चापि मां विद्धि' इत्युक्तम्। इदानीं तद्-दृष्टिहेतून् यथाधिकारं कथयति - अत्रेति। घ्यानाख्यं साधनं किं रूपम् ॽ इति पृच्छति - ध्यानं नामेति। तद्रूपं वदन् उत्तरमाह - शब्दादिभ्य इति । एकाग्रतया उपसहृत्य, इति संबन्धः। यच्चिन्तनं प्रत्यक्चेतयितरि, इति पूर्वेणान्वयः। किं तच्चिन्तनम् ॽ इत्युक्ते दृष्टान्तद्वारा श्रुत्यवष्टंभेन ध्यानं प्रपञ्चयति - तथेति। विवक्षितध्यानानुरोधेन इति यावत् , आत्मानं पश्यन्ति परमात्मतया इति शेषः। केचिदिति उत्तमाधिकारिणो गृह्यन्ते। मध्यमाधिकारिणो निर्दिशति - अन्य इति। साख्यशब्दितं साधनं किन्नामॽ इत्युक्ते, विचारजन्यं ज्ञानम् , तदेव ज्ञानं हेतुतया योगतुल्यत्वात्  योगशब्दितम् , इत्याह सांख्यमिति। अधमान् अधिकारिणः सङ्गिरते - कर्मेति। चित्तैकाग्रा्यं योगः, तादर्थ्यं कर्मणः शुद्धिहेतोरस्ति। तेन गौण्या वृत्त्या योगशब्दितं कर्म, इत्याह - गुणत इति। अपरे `पश्यन्त्यात्मानमात्मना' इति पूर्ववत् अनुषङ्गमङ्गीकृत्य आह - तेनेति।। २४ ।।   
अ.१३ शौ.२५
अधमतमान् अधिकारिणो मोक्षमार्गे प्रवृत्तिं प्रतिलम्भयति - अन्ये त्विति। आचार्याधीनां श्रुतिमेव अभिनयति - इदमिति। उपासनमेव विवृणोति - श्रद्दधाना इति। परोपदेशात् प्रवृत्तानामपि प्रवृत्तेः साफल्यमाह - तेपीति। तेषां मुख्याधिकारित्वं व्यावर्तयति - श्रुतीति। `तेऽपि' इति अपिना सूचितमर्थम् आह - किमिति।। २५ ।।  
अ.१३ शौ.२६
ऐक्यधीः मुक्तिगेतुः, इति प्रागुक्तमनूद्य प्रश्नपूर्वक जिज्ञासितहेतुपरत्वेन श्लोकमवतारयति - क्षेत्रेति। सर्वस्य प्राणिजातस्य क्षेत्रक्षेत्रज्ञसंबन्धाधीना यस्मादुत्पत्तिः, तस्मात्  क्षेत्रज्ञात्मकपरमात्मातिरेकेण प्राणिनिकायस्याभावात् , ऐक्यज्ञानादेव मुक्तिः, इत्याह - कस्मादिति। क्षेत्रक्षेत्रज्ञसम्बन्धमुक्तम् आक्षिपति - कः पुनरिति। क्षेत्रज्ञस्य क्षेत्रण संबन्धः संयोगो वा समवायो वाॽ इति विकल्प्य, आद्यं दूषयति -न तावदिति। द्वितीयं निरस्यति - नापीति। वास्तवसंबन्धाभावेऽपि तयोरध्यासस्वरूपः सोऽस्ति, इति परिहरति - उच्यत इति भिन्नस्वभावत्वे हेतुमाह - विषयेति। ()इतरेतरवत् , क्षेत्रे क्षेत्रज्ञे वा तद्धर्मस्य क्षेत्रानधिकरणस्य क्षेत्रज्ञगतस्य चैतन्यस्य क्षेत्रज्ञानाधारस्य च क्षेत्रनिष्ठस्य जाड्यादेः आरोपरूपो योगस्तयोः, इत्याह - इतरेति। तढु निमित्तमाह - क्षेत्रेति। अविवेकात् आरोपितसंयोगे दृष्टान्तमाह - रज्ज्विति। उक्तं संबन्धं निगमयति - सोऽयमिति। तस्य निवृत्तियोग्यत्वं सूचयति - मिथ्येति। कथं तर्हि मिथ्याज्ञानस्य निवृत्तिःॽ इत्याशङ्क्य, आह - यथेति। योऽयं विज्ञानमयः प्राणेषु इत्यादि त्वंपदार्थविषयं शास्त्रमनुसृत्य विवेकज्ञानमापाद्य महाभूतादिधृत्यन्तात् क्षेत्रात् उफद्रष्ट्टत्वादिलक्षणं प्रागुक्तं क्षेत्रज्ञं मुञ्जेषीकान्यायेन विविच्य सर्वोपाधिविनिर्मुक्तं ब्रह्म स्वरूपेण ज्ञेयं योऽनुभवति, तस्य मिथ्याज्ञानमपगच्छति, इति संबन्धः। कथमस्य निर्विशेषत्वम् ॽ क्षेत्रज्ञस्य सविशेषत्वहेतोः सत्त्वात् , इत्याशह्क्य, आह - क्षेत्रं चेति। बहुदृष्टान्तोक्तेः बहुविधत्वं क्षेत्रस्यद्योत्यते। उक्तज्ञानात् मिथ्याज्ञानापगमे हेतुमाह - यथोक्तेति। तथापि कथं पुरुषार्थसिद्धिःॽ कालान्तरे तुल्यजातीयमिथ्याज्ञानोदयसं भवात् , इत्याशङ्क्य, आह - तस्येति। सम्यग्ज्ञानात् अज्ञानतत्कार्यनिवृत्त्या मुक्तिः, इति स्थिते, फलितमाह - य एवमिति।। २६ ।।
अ.१३ शौ.२७
उत्तरग्रन्थमवतारयितुं व्यवहितम् वृत्तं कीर्तयति - नेत्यादिना। अविद्या अनाद्यनिर्वाच्यमज्ञानम् , मिथ्याज्ञानं तत्संस्कारश्च आदिशब्दार्थः। व्यवहितमनूद्य अव्यवहितमनुवदति - जन्मेति। व्यवधानाव्यवधानाभ्यां सर्वानर्थमूलत्वात् अज्ञानस्य, तन्निवर्तकं सम्यग्ज्ञानं वक्तव्यम् , इत्याह - अत इति। तस्य असकृदुक्तत्वात् उक्तार्थप्रवृत्तिः वृथा, इत्याशङ्क्य अतिसूक्ष्मार्थस्य शब्दभेदेन पुनः पुनर्वचनम् अधिकारिभेदानुग्रहाय, इति मत्वा आह - उक्तमिति। सर्वत्र परस्य एकत्वात् न उत्कर्षापकर्षवत्वम् , इत्याह - सममिति। परमत्वम् ईश्वरत्वं च उपपादयति - देहेति। आत्मा - जीवः, तमित्यादिना अन्वयोक्तिः आश्रयनाशात् आश्रितस्यापि नाशमाशङ्क्य, आह - तं चेति। अविनश्यन्तमिति विशिनष्टि, इति संबन्धः। उभयत्र विशेषणद्वयस्य तात्पर्यमाह - भूतानामिति। नाशानाशाभ्यां वैलक्ष्ण्येऽपि कथमत्यन्तवैलक्षण्यम् ॽ सविशेषत्वभिन्नत्वयोः तुल्यत्वात् , इति शङ्कते - कथमिति। भूतानां संविशेषत्वादिभावेऽपि परस्य तदभावात् आत्यन्तवैलक्षण्यम् , इति वक्तुं जन्मनो भावविकारेषु आदित्वमाह - सर्वेषामिति। तत्र हेतुमाह - जन्मेति। न हि ()जन्म अन्तरेण उत्तरे विकारा युज्यन्ते, जन्मवतः तदुपलम्भात् , इत्यर्थः। विनाशानन्तरभाविनोऽपि विकारस्य कस्यचिदुपपत्तेः न तस्य अन्त्यविकारत्वम् , इत्याशङ्क्य आह - विनाशादिति। तस्य अन्त्यविकारत्वे सिद्धे फलितमाह - अत इति। तेषां जन्मादीनां कार्याणि कादाचित्कमत्वानि तदधिकरणानि, तैः सह इति यावत् । परमेश्वरस्य भूतेभ्यः अत्यन्तवैलक्षण्यमुक्तम् उपसंहरति - तस्मादिति। निर्विशेषत्वम् - सर्व भावविकारविरहितत्वं कूटस्थात्वम् । एकत्वम् - अद्वितीयत्वम् । `यः पश्यति' इत्यादि व्याचष्टे - य एवमिति। उक्तविशेषणम् ईश्वरं `पश्यन्नेव पश्यति' इत्युक्तमाक्षिपति - नन्विति। ईश्व रपराडमुखस्य अनात्मनिष्ठस्य तद्दर्शित्वेऽपि विपरीतदर्शित्वात् ईश्वरप्रवणस्यैव यसम्क् दर्शित्वम् , इति विवक्षित्वा विशेषणम् इति परिहरति - सत्यमिति। उक्तमेव दृष्टान्तेन विवृणोति - थथेत्यादिना। `यः पश्यति' इत्यादेः अर्थमुपसंहरति - इतरे इति। परवस्तु निष्ठेभ्यः व्यतिरिक्ता इत्यर्थः।। २७ ।।
अ.१३ शौ.२८ 
प्रकृतसम्यग्ज्ञानेन किम् ॽ इत्यपेक्षायां तत्फलोक्त्या तस्यैव स्तुत्या तद्धेतौ पुरुषं प्रवर्तयितुं श्लोकान्तरम् इत्याह - यथोक्तस्येति। यस्मादित्यस्य ततःशब्देन संबन्धः। ()सर्वभूतेषु तुल्यतयावस्थितं पूर्वोक्तलक्षणमीश्वरं निर्विशेषं पश्यन् आत्मानमात्मना यस्मात् न हिनस्ति, ततः - तस्मात् , मोक्षाख्यां परां गतिं याति, इति योजना। तत्र पादत्रयेण ज्ञानात् अज्ञानध्वस्त्या ध्वस्तिरनर्थस्य उक्ता। अज्ञानमिथ्याज्ञानयोः आवरणयोर्नाशे सर्वोत्कृष्टां गतिं परमपुरुषार्थं परमानन्दमनुभवति विद्वान् , इति चतुर्थपादार्थः। `न हिनस्त्यात्मनात्मानम् ' इति यथाश्रुतमादाय चोदयति - नन्विति। `न पृथिव्याम् ' इति प्रप्तिद्वारा निषेधवत् `नान्तरिक्षे न दिवि' इति प्राप्त्यभावाच्च अयं निषेधो मुख्यो नेष्यते, तथा इहापि प्राप्तिं विना निषेधो न युक्तिमान् , इत्याह - यथेति। अज्ञानाम् आत्मनैव आत्महिसासंभवात्  विदुषां तदभावोक्तिः युक्ता, इति समादत्ते - नैष दोष इति। संग्राहवाक्यं विवृणोति - सर्वो हीति । अनात्मशब्दो देहादिविषयः अविदुषाम् आरोपितात्महन्तृत्वं निगमयति - इत्यात्महेति। तथापि पारमार्थिकस्य आत्मनो हननाभावात् न तेषां सर्वेषाम् आत्महन्तृत्वम् , इत्याशङ्क्य आह - यस्त्विति। उक्तरीत्या सर्वेषाम् अविदुषाम् आत्महन्तृत्वं सिद्धम् , इति उपसंहरति - सर्व इति। आत्मनैव आत्महननम् अविदुषां दृष्टम् , तदिह विद्वद्विषये शक्यं निषेद्-धुम् , इत्याह - यस्त्वितर इति। उभयथापीति। आरोपानारोपाभ्याम् , इत्यर्थः। ज्ञानात् अनर्थभ्रंशे पूर्वोक्तपरमानन्दप्राप्त्या परितृप्तत्वं युक्तम् , इत्याह - तत इति।। २८ ।। 
अ.१३ शौ.२९
श्लोकान्तरं शङ्कोत्तरत्वेन अवतारयितुं अनुवदति - सर्वेति। प्रतिदेहं धर्माधर्मादिमत्वेन आत्मनो भेदभानात् न सम्यग्दर्शनम् , इति शङ्कते - तदिति। स्वगुणैः - सुखदुःखादिभिः, स्वकर्मभिश्च - धर्माधर्माख्यैः वैलक्षण्यात् प्रतिदेहं भेदे, तद्विशिष्टेषु आत्मसु कथं साम्येन दर्शनम् ॽ इत्येतदाशङ्क्य, परिहरति इत्याह - एतदिति। प्रकृतिशब्दस्य स्वभाववाचित्वं व्यावर्तयति - प्रकृतिरिति। मायाशब्दस्य संवित्पर्यायत्वं प्रत्याह - त्रिगुणेति। उक्ता परस्य शक्तिः - माया, इत्यत्र श्रुतिसंमतिमाह - मायां त्विति। अन्येन केनचित् क्रियमाणानि न भवन्ति कर्माणि, इति एवकारार्थमाह - नान्येनेति। किं तत् अन्यत् निषेध्यम् ॽ इत्युक्ते, साङ्ख्याभिप्रेता प्रधानाख्या प्रकृतिः, इत्याह - महदादीति। सर्वप्रकारत्वम् - काम्यत्वनिषिद्धत्वादिना प्रकारबाहुल्यम् । आत्मानम् उक्तविशेषणं यः पश्यति, इति पूर्वेण संबन्धः। `स पश्यति' इति अयुक्तम् , पुनरुक्तेः, इत्याशङ्क्य, आह - स परमार्थेति। आत्मनां प्रतिदेहं भिन्नत्वे तेषु समदर्शनम् अयु्क्तम् , इत्युक्तस्य कः समाधिःॽ इत्याशङ्क्य, आह - निर्गुणस्येति।। २९ ।।  
अ .१३ शौ.३०
प्रकृतेर्विकाराणां च सांख्यवत् पुरुषात् अन्यत्वप्रसक्तौ प्रत्याह - पुनरपीति। उपदेशजनितं प्रत्यक्षदर्शनमनुवदति - आत्मैवेति। भूतानां विकाराणां नानात्वं प्रकृत्या सह आत्ममात्रतया प्रलीनं पश्यति । नहि भूतपृथक्त्वं सत्यां प्रकृतौ, केवले परस्मिन् विलापयितुं शक्यत इत्यर्थः परिपूर्णात् आत्मन एव प्रकृत्यादेः विशेषान्तस्य स्वरूपलाभम् उपलभ्य तन्मात्रतां पश्यति, इत्याह - तत एवेति। उक्तमेव विस्तारं श्रत्यवष्टंभेन स्पष्टयति - आत्मत इति । ब्रह्मसंपत्तिर्नाम पूर्णत्वेन अभिव्यक्तिः, अपूर्णत्वहेतोः सर्वस्य आत्मसाकृतत्वात् , इत्याह - ब्रह्मैवेति। ज्ञानसमानकालैव मुक्तिः, इति सूचयति - तदेति।। ३० ।। 
अ.१३ शौ.३१
परिपूर्णत्वेन सर्वात्मत्वे प्राप्तम् आत्मनो देहादि, तेन कर्तृत्वादिना तद्वत्त्वम् , दृष्टं हि यवित्रस्यापि पञ्चगव्यादेः अववित्रसंसहीत्  तद्दोषेण दुष्टत्वभ् , इत्याशङ्कामनूद्य, उत्तरत्वेत श्लोक्मवतारयति - एकस्येति। अनादित्वमेव साधयति - आदिरिति। तधापि किं स्यात्  ॽ इत्याशङ्क्य, कार्यवत्वकृतव्ययाभावः सिध्यति, इत्याह - यद्धीति। तथापि गुणापकर्षद्वारको व्ययो भविष्यति, नेत्याह - तथेति। निरवयवत्वादेव सावयवद्वारकस्य निर्गुणत्वात् गुणद्वारकस्य च व्ययस्याभावेऽपि स्वभावतो व्ययः स्यात् , इत्याशङ्क्य, आह - परमात्मेति। परमात्मनः स्वतः परतो वा व्ययाभावे फलितमाह - यत इति । स्वमहिमप्रतिष्ठस्य कथं शरीरस्थत्वम् ॽ तत्राह - शरीरेष्विति। सर्वगतत्वेन सर्वात्मत्वेन च देहादौ स्थितोऽपि स्वतो देहाद्यात्मना वा न करोति कूटस्थत्वात् , देहादेश्च कल्पितत्वात् इत्यर्थः। कर्तृत्वाभावेऽपि भोक्तृत्वं स्यात् , इत्याशह्क्य, आह - तदकरणादिति। तदेव  उपपादयति - यो हीति। परस्य कर्तृत्वादेरभावे कस्य तदिष्टम् ॽ इति पृच्छति - कः पुनरिति। परस्मात् अन्यस्य कस्यचित् जीवस्य कर्तृत्वादि, इति आशङ्कामनुवदति - यदीति। तस्मिन् पक्षे प्रक्रमभङ्गः स्यात् , इति दूषयति - तत इति। ईश्वरातिरिक्तजीवानङ्गीकारात् नोपक्रमविरोधोऽस्ति, इति शङ्कते - अथेति। तर्हि प्रतीतकर्तृत्वादेः अधिकरणं वक्तव्यम् ; इति पूर्ववादी आह - क इति। परस्यैव कर्तृत्वाद्याधारत्वात् नास्तिं वक्तव्यम् , इत्याशङ्क्य, आह - परो वेति। नास्तीति वाच्यम् , इति पूर्वेण संबन्धः। नहि कर्तृत्वादिभावत्वे परस्य अस्मदादिवत् ईश्वरत्वम् , इति भावः। परस्य अन्यस्य वा कर्तृत्वादौ अविशिष्टे `शरीरस्थोऽपि' इत्यादि श्रुतिमूलमपि ज्ञातुं वक्तुं च अशक्यत्वात् त्याज्यमेवेति परीक्षकसंमत्या उपसंहरति - सर्वथेति। परस्य वस्तुनः अकर्तुः अभोक्तुश्च अविद्यया तदारोपात् आदेयमेव भगवन्मतम् , इति परिहरति - तत्रेति। तमेव परिहारं प्रपञ्चयति - अविद्येति। व्यावहारिके कर्तृत्वादौ इष्टे परमार्थिकमेव किं नेष्यतेॽ तत्राह - नत्विति। वास्तवकर्तृत्वाद्यभावे लिङ्गम् उपन्यस्यति - अत इति।। ३१ ।। 
अ.१३ शौ.३२
सूक्ष्मभावात् - अप्रतिहतस्वभावात् , इत्यर्थः। न संबध्यते, पङ्कादिभिः इति शेषः।। कर्तृत्वाभावात् न लिप्यत इत्युक्तम् , तत्र दृष्टान्तमाह - यथेति। सर्वत्र - देहादौमतम् - स्थितमपि, आकाशम् - खम् , यथा सौक्ष्मत्वात् असङ्गस्वभावत्वात् , देहादिगतकर्तृत्वादिभिः न लिप्यते - न संबध्यते तथा सर्वत्र - सर्वस्मिन् , अवस्थित आत्मा देहे देहधर्मैः न लिप्यते, इत्यर्थः।। ३२ ।।
अ.१३ शौ.३३
`न करोति न लिप्यते च' इत्यत्र द्रष्टृत्वेन दृश्यधर्मशून्यत्वं हेतुमाह - किं चेति। दृष्टान्तेन विवक्षितमर्थं दर्शयति - रवीति। उभयविधमर्थमेव स्फुटयति - रविवदिति।। ३३ ।।
अ.१३ शौ.३४
अध्यायार्थं सकलम् उपसंहरति - समस्तेति। विशेषं - कौटस्थ्यपरिणामादिलक्षणम् । तदेवम् अमानित्वादिनिष्ठतया क्षेत्रक्षेत्रज्ञयाथात्म्यविज्ञानवतः सर्वानर्थनिवृत्या परिपूर्णपरमानन्दाविर्भावलक्षणपुरुषार्थसिद्धिः, इति सिद्धम् ।। ३४ ।। 
इति श्रीमत्परमहंस - परिव्रजकाचार्य - श्रीमच्छुद्धानन्दपूज्यपादशिष्यानन्दज्ञान - विरचिते
श्रीमद्भगवद्गीताशाङ्करभाष्यव्याख्याने त्रयोशोऽध्यायः ।। १३ ।। 
